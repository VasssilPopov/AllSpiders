{"url": "http://www.focus-news.net/news/2017/09/07/2433581/ria-intsident-na-poligon-v-rusiya-ima-postradali.html", "text": "Един войник е починал, а пет са ранени при експлзоия на един от полигоните в ленинградска област в Русия, съобщава РИА Новости. Инцидентът е станал в четвъртък по обяд, по време на тренировъчна танкова стрелба. Всички пострадали са настанени в болница, обстоятелствата се изясняват. Цанко Цолов", "date": "2017.09.07", "title": "РИА: Инцидент на полигон в Русия, има пострадали"}
{"url": "http://www.focus-news.net/news/2017/09/07/2433549/blagoevgrad-potushen-e-pozharat-v-zemlishteto-na-selo-elenovo.html", "text": "Потушен е пожарът в землището на село Еленово. Това съобщи за Радио \"Фокус\" - Пирин инж. Георги Пармаков, директор на Регионална дирекция \"Пожарна безопасност и защита на населението\" - Благоевград. По думите му сигналът за огнената стихия е получен около 16.20 часа. Той посочи, че са горели сухи треви и храсти, и няколко декара лозя. Инж. Пармаков отбеляза, че няма пострадали хора при пожара. \r\nНатали СТЕФАНОВА", "date": "2017.09.07", "title": "Благоевград: Потушен е пожарът в землището на село Еленово"}
{"url": "http://www.focus-news.net/news/2017/09/07/2433550/stara-zagora-izlozhbata-posoki-s-tvorbi-na-hudozhnika-ivan-milev-be-otkrita-v-hudozhestvenata-galeriya-v-kazanlak.html", "text": "Изложбата „Посоки“ с творби на художника Иван Милев бе открита в Художествената галерия в Казанлък, предаде кореспондент на Радио „Фокус“. Изложбата е посветена на 120 години от рождението на родения в Казанлък художник. Тя е организирана съвместно с няколко културни института от страната.\r\nВ експозицията, разположена в залата за временни изложби на Галерията, влизат повече от 50 картини на художника. В специална витрина са изложени рисунки в албума на приятеля му Георги Петров, пазен във фонда на Художествена галерия – Казанлък, обща фотография от Античната вечер през 1921 година, показани са и композиции в албуми от 1924 г. на Национална галерия – София, посветени на Александър Божинов, които Иван Милев рисува специално за юбилея на карикатуриста, както и две миниатюри.\r\nСлавяна ГАЙДАРОВА", "date": "2017.09.07", "title": "Стара Загора: Изложбата „Посоки“ с творби на художника Иван Милев бе открита в Художествената галерия в Казанлък"}
{"url": "http://www.focus-news.net/news/2017/09/07/2433551/vladimir-toshev-gerb-vremennata-parlamentarna-komisiya-za-prouchvane-protsedurata-za-izbor-na-nov-tip-boen-samolet-tryabva-da-priklyuchi-rabota-do-kraya-na-mesetsa.html", "text": "Временната парламентарна комисия за проучване процедурата за избор на нов тип боен самолет трябва да приключи работа до края на месеца, каза за Радио „Фокус“ - Видин Владимир Тошев, народен представител от ГЕРБ и член на временната комисия. Той посочи, че към комисията са привлечени различни специалисти за оценка на мероприятията за избор на нов изтребител за българските ВВС. „Мисля, че това, което ще изнесем като доклад, ще бъде интересно за обществеността. Важното е да покажем на хората как ще бъдат похарчени тези 1.5 млрд. лева - кога ще бъдат похарчени и за какво ще бъдат похарчени и какъв ще бъде крайният резултат“, каза Владимир Тошев. Той добави, че постоянната парламентарна комисия по отбрана работи много добре с министъра на отбраната Красимир Каракачанов. „От Министерството на отбраната показват действия, насочени към укрепването на националната сигурност на България без залитанията, които би трябвало да се очаква от тази политическа сила. Генерал Петров, който е председател на комисията, се оказа мъдър ръководител, какъвто е бил и в армията“, заяви Владимир Тошев. Той каза още, че предстои от комисията да приемат някои промени, които ще продължат да изграждат авторитета на българския воин за да се привлекат по-качествени и по-кадърни хора в редиците на Българската армия. „Европа вече сериозно заговори за една колективна европейска армия, за една колективна европейска сигурност“, обясни Владимир Тошев. Според него все още е рано да се каже накъде и какви ще бъдат нюансите спрямо НАТО.\r\nАнна ЛОЗАНОВА", "date": "2017.09.07", "title": "Владимир Тошев, ГЕРБ: Временната парламентарна комисия за проучване процедурата за избор на нов тип боен самолет трябва да приключи работа до края на месеца"}
{"url": "http://www.focus-news.net/news/2017/09/07/2433552/sport-sander-armee-specheli-18-iya-etap-ot-koloezdachnata-obikolka-na-ispaniya.html", "text": "Белгиецът Сандер Армее спечели 18-ия етап от колоездачната обиколка на Испания. Той измина разстоянието от 169 километра от Саунсес до Санто Торибо де Лиебана за 4:09:39 часа. Втори след него с разлика 31 секунди завърши казахстанецът Алексей Луценко. В генералното класиране води британецът Крис Фрум. Обиколката на Испания завършва в неделя, когато е 21-вия финален етап.", "date": "2017.09.07", "title": "Спорт: Сандер Армее спечели 18-ия етап от колоездачната обиколка на Испания"}
{"url": "http://www.focus-news.net/news/2017/09/07/2433553/rayka-ivanova-regionalen-istoricheski-muzey-blagoevgrad-v-blagoevgradski-region-ima-peshteri-koito-vse-oshte-sa-v-protses-na-prouchvane-ot-spaleolozi.html", "text": "В Благоевградски регион има пещери, които все още са в процес на проучване от спалеолози. Това каза за Радио „Фокус“ - Пирин Райка Иванова, завеждащ отдел „Природа“ при Регионален исторически музей - Благоевград. Тя посочи, че пещерите, които са отворени за посещение до този момент, не са много. Иванова обясни, че образуването на пещерите е свързано с няколко фактора. По думите ѝ те са в земните пластове, които се образуват по тектонски пукнатини в скали, които са лесно разтворими – това са мрамори, варовици, пулмити, гипс и други. Тя отбеляза, че в зависимост от тяхното устройство пещерите биват различни видове: хоризонтални, пропастни и лабиринтни. В тях се образуват различни красиви пещерни образувания – сталактити, сталагмити, сталактони, меандри и други. „Засега тези пещери, които са в Благоевградска област, могат да се видят само със специална екипировка и придружени със специалисти-спалеолози, посещение само от любители може да доведе до опасни инциденти, защото те са трудно проходими и трудно достъпни“, каза още Райка Иванова.\r\nНатали СТЕФАНОВА", "date": "2017.09.07", "title": "Райка Иванова, Регионален исторически музей - Благоевград: В Благоевградски регион има пещери, които все още са в процес на проучване от спалеолози"}
{"url": "http://www.focus-news.net/news/2017/09/07/2433554/afp-gubernatorat-na-shtata-dzhordzhiya-zapovyada-evakuatsiyata-na-grad-savana-zaradi-uragana-irma.html", "text": "Губернаторът на южния американски щат Джорджия заповяда задължителната за всички граждани евакуация на град Савана и други крайбрежни пунктове, заради урагана „Ирма“, предава AFP.\r\n„Призовавам всички граждани на Джорджия в крайбрежните ни райони, които могат да бъдат засегнати от бурята, да се евакуират от зоната възможно най-скоро“, заяви републиканският губернатор Нейтън Дйил.\r\nТой каза, че задължителната евакуация ще започне в събота за община Чатъм, в която влиза и Савана. Общината има 300 хиляди души население. Симеон Миланов", "date": "2017.09.07", "title": "AFP: Губернаторът на щата Джорджия заповяда евакуацията на град Савана заради урагана „Ирма“"}
{"url": "http://www.focus-news.net/news/2017/09/07/2433555/pravitelstvoto-otpuska-dopalnitelno-100-mln-lv-za-remont-na-republikanskite-patishta-obzor.html", "text": "Правителството отпуска допълнителни до 100 000 000 лева по бюджета на Министерството на регионалното развитие и благоустройството. Това решение бе взето на правителственото заседание в четвъртък. Средствата ще бъдат за ремонт на участъци от републиканската пътна мрежа с цел подобряване на състоянието й и повишаване на безопасността на движение.\r\nС парите ще се финансират дейности по текущо поддържане на републиканската пътна мрежа, включващи ремонт на асфалтовата настилка и на мостови съоръжения, локални ремонти, отводнителни мероприятия, ландшафтно оформяне, възстановяване на ограничителни системи, пътни знаци, полагане на хоризонтална маркировка, бетонови работи и други.\r\nДопълнително необходимите средствата за текущо поддържане и осигуряване на безопасността на движение по автомагистралите и републиканските пътища І, II и Ш клас ще бъдат осигурени за сметка на преструктуриране на разходи и/или трансфери по централния бюджет.\r\nНа брифинг след заседанието министърът на регионалното развитие и благоустройството обяви, че първоначално ще разходят финансов ресурс за Околовръстния път на София, между отсечката на бул. „Ботевградско шосе“ и автомагистрала „Тракия“ или т.нар. източна част на „Околовръстно шосе“. Според него участъкът е изключително лош и тежък. Друг такъв е този от изхода на София в посока Перник - от кв. „Княжево“, през Владая до пътния възел на автомагистрала „Люлин“ преди Перник. Там се предвижда пълна рехабилитация на участъка, изграждане на светофарни уредби за реверсивно движение в пиковите часове. Вечер в посока Перник и сутрин в посока София ще има по две ленти, като това ще се случва и в петъците и неделите. \r\nОчаква се да бъде насочен финансов ресурс и за рехабилитацията на пътя Варна-Златни пясъци. Според Нанков и този път е в изключително тежко състояние, като освен това има и активни свлачищни процеси. Регионалният министър каза още, че ще бъдат инвестирани средства и във всички останали пътни отсечки, приоритетно в Северна България, които имат неотложната нужда от ремонтни дейности, докъдето им позволят и усилията, и финансовият ресурс от 100 млн. лв. Нанков увери, че още от петък ще започнат с ремонтните дейности.\r\nЛюба АЛЕКСИЕВА", "date": "2017.09.07", "title": "Правителството отпуска допълнително 100 млн. лв. за ремонт на републиканските пътища (ОБЗОР)"}
{"url": "http://www.focus-news.net/news/2017/09/07/2433556/emil-hristov-napalno-realistichno-e-bilo-protsesat-po-pridobivane-na-nov-tip-boen-samolet-da-bade-zavarshen-do-kraya-na-2013-godina-no-ima-neobyasnimo-zabavyane.html", "text": "Напълно реалистично  е било процесът по придобиване на  нов тип боен самолет да бъде завършен до края на 2013 година, но има необяснимо забавяне от около година. Това каза пред Радио „Фокус“ Емил Христов, председател на Временната комисия за проучване на процедурата, след като днес бе изслушан Иван Иванов, заместник-министър на отбраната в периода 2013 – 2014 г. „Зам.-министър Иванов днес ни каза, че всъщност те са спазили особеностите на нейното наследство, работили са така, че да не променят нито екипа, нито метода на ръководството на проекта, което само по себе си е нещо положително. От друга страна обаче, той не ни отговори на въпросите защо е това необяснимо забавяне от около години, след като в самата заповед на тогавашния министър на отбраната Ангел Найденов са били поставени срокове, които са били реалистични към момента, и той не го отрече г-н Иванов, така че до края 2013 година да бъде внесен проект за инвестиционен разход за разглеждане в Министерски съвет“, обясни Емил Христов. Той каза още, че е целесъобразно да се изчака комисията да свърши своята работа – да направи съответните изводи, така че за в бъдеще Министерството на отбраната да работи, базирайки се на опита, който вече е натрупан. Той увери, че няма да се наложи удължаване на работата на комисията и на 28 септември докладът с изводите от работата й ще бъде внесен в НС.", "date": "2017.09.07", "title": "Емил Христов: Напълно реалистично е било процесът по придобиване на нов тип боен самолет да бъде завършен до края на 2013 година, но има необяснимо забавяне"}
{"url": "http://www.focus-news.net/news/2017/09/07/2433557/reuters-papa-frantsisk-zayavi-che-kolumbiya-tryabva-da-se-bori-s-neravenstvoto-za-da-izbegne-nasilieto.html", "text": "Папа Франциск призова колумбийците да се откажат от отмъщението след 50-годишната гражданска война, предава Reuters . Римският понтифик заяви, че лидерите на страната трябва да направят такива закони, които да разрешат проблемите с неравенството, водещи до насилие, според него. По време на първия ден от визитата си в Колумия, римският епископ каза на колумбийските политици, че трябва да гледат на мира като на дългосрочен ангажимент и да не позволяват партийните пристрастия да влияят на това.\r\nАгенция „Фокус“ припомня, че от близо 50 години колумбийските власти се сражават с терористичната комунистическа групировка ФАРК. Неотдавна бунтовниците и правителството сключиха примирие. Мнозина консервативни колумбийци не са доволни от мирното споразумение от 2016-та година, тъй като обвинените в убийства, отвличане и терор членове на ФАРК, ще избегнат правосъдието, превръщайки се в политическа партия.\r\n„Няма смисъл да заглушим пушките, ако останем въоръжени в сърцата си“, заяви президентът Хуан Манюел Сантос, който призова за помирение.\r\nПапа Франциск призова за „справедливи закон“, които да „разрешат структурните причини за бедността, която води до изключване и насилие“. Симеон Миланов", "date": "2017.09.07", "title": "Reuters: Папа Франциск заяви, че Колумбия трябва да се бори с неравенството, за да избегне насилието"}
{"url": "http://www.focus-news.net/news/2017/09/07/2433558/blagoevgrad-kmetat-na-simitli-apostol-apostolov-vrachi-nagradite-na-pobeditelite-v-tazgodishnoto-izdanie-na-shouto-simitli-tarsi-talant.html", "text": "Кметът на Симитли Апостол Апостолов връчи наградите на победителите в тазгодишното издание на шоуто „Симитли търси талант“, предаде репортер на Радио „Фокус“ – Пирин. Журито на конкурса бе в състав: актьорът Ники Станоев, Ваня Узунова и Виолета Ставрева. За най-добре представилите се деца, общинското ръководство бе подготвило парични и предмети награди, които бяха раздадени от кмета на Община Симитли Апостол Апостолов, председателя на Общински съвет – Симитли Владимир Христов и директора на СУ „Св. св. Кирил и Методий“ Таня Янкова. В категория „Индивидуално представяне“ първо място бе връчено на Никол, която впечатли журито с музикално изпълнение; второ място завоюва Полина, която показа акробатично изпълнение, а третото място бе за друго момиче, също носещо името Полина. В категория „Групови изпълнения“ третото място бе за мажоретния състав към читалище „Св. Климент Охридски“, второто място грабнаха децата от клуб „Малки шампиони“, а победителите станаха танцов ансамбъл „Веселие“, които завоюваха и още едно отличие – „Награда на публиката“. Връчени бяха и индивидуални награди за „Най-малък участник“ и „Най-атрактивен участник“. \r\nЛивия НИНОВА", "date": "2017.09.07", "title": "Благоевград: Кметът на Симитли Апостол Апостолов връчи наградите на победителите в тазгодишното издание на шоуто „Симитли търси талант“"}
{"url": "http://www.focus-news.net/news/2017/09/07/2433559/dots-georgi-rachev-klimatolog-visokoskorostnite-vetrove-koito-zadarzhaha-uragana-irma-v-5-ta-kategoriya-za-blizo-48-chasa-go-opredelyat-kato-rekordno-opasen.html", "text": "Високоскоростните ветрове, които задържаха урагана „Ирма“ в 5-та категория за близо 48 часа, го определят като рекордно опасен. Това каза пред Радио „Фокус“ климатологът и преподавател по синоптичен анализ и синоптична климатология в Софийския университет \"Св. Климент Охридски“ доц. Георги Рачев. “Наистина \"Ирма\" постави един своеобразен рекорд. Абсолютна ѝ големина също е много голяма. \"Ирма\" е в диаметър 600 км, а обикновено тропичните циклони много рядко надвишават 500 км. Ураганът има пориви на вятъра над 300 км/час, а това е убийствен вятър. Това е почти 100 метра в секунда. Всички тези постройки, които са характерни за тропичния пояс, на практика няма как да оцелеят. Нито една палма няма да оцелее при тези скорости на вятъра, затова и разрушенията са толкова големи“, обясни Георги Рачев. Той отбеляза, че се очаква, преминавайки покрай бреговете на Куба и Флорида, ураганът „Ирма“ да нанесе сериозни щети и да вземе жертви. По думите му дори и да се сбъднат прогнозите за понижаването на скоростта на вятъра и превръщането на стихията в 4-та категория, опасността няма да премине.", "date": "2017.09.07", "title": "Доц. Георги Рачев, климатолог: Високоскоростните ветрове, които задържаха урагана „Ирма“ в 5-та категория за близо 48 часа, го определят като рекордно опасен"}
{"url": "http://www.focus-news.net/news/2017/09/07/2433560/middle-east-monitor-zadarzhan-v-turtsiya-germanski-grazhdanin-be-osvoboden-ot-aresta-no-bez-pravo-da-napuska-stranata.html", "text": "Турският съд пусна на свобода задържан германски гражданин, но същевременно му забрани да напуска страната, предава Middle East Monitor.\r\nОсвободеният мъж и германският му партньор бяха задържани по време на почивка в Анталия. \r\nГоворител на Министерството на външните работи на Германия потвърди, че мъжът е освободен, но със забрана за напускане на Турция.\r\nОще десет германски граждани остават в ареста. Симеон Миланов", "date": "2017.09.07", "title": "Middle East Monitor: Задържан в Турция германски гражданин, бе освободен от ареста, но без право да напуска страната"}
{"url": "http://www.focus-news.net/news/2017/09/07/2433561/mitko-antov-obshtina-makresh-tsarkvata-rozhdestvo-bogorodichno-v-selo-makresh-e-polurazrushena-podgotvya-se-proekt-za-vazstanovyavaneto.html", "text": "Църквата „Рождество Богородично“ в село Макреш е полуразрушена. Това каза за Радио „Фокус“ – Видин Митко Антов, зам.-кмет на Община Макреш. Той посочи, че преди 15 години в църквата избухнал пожар. “Изгоряха икони, прозорци и врати. Оцеля покривът на църквата, но службите в църквата бяха прекратени“, обясни Митко Антов. Той добави, че от Видинска митрополия е подготвен проект за възстановяване на църквата. „Местните хора се черкуват в църквата „Света Троица“ в Раковишкия манастир. За сватби и кръщенета отиват във Видин“, обясни Митко Антов. Преди 2 - 3 години е била отслужена литургия пред църквата в Макреш, но вътре не е влизано.\r\nАнна ЛОЗАНОВА", "date": "2017.09.07", "title": "Митко Антов, Община Макреш: Църквата „Рождество Богородично“ в село Макреш е полуразрушена, подготвя се проект за възстановяването ѝ"}
{"url": "http://www.focus-news.net/news/2017/09/07/2433562/afp-zemetresenie-s-magnitud-61-po-skalata-na-rihter-be-otbelyazano-na-yaponskite-boninski-ostrovi.html", "text": "Земетресение с магнитуд 6,1 по скалата на Рихтер засегна Бонинските острови, които са японско владение, предава AFP. Сеизмолозите твърдят, че няма опасност от цунами.\r\nЗеметресението е било с епицентър на 770 километра южно от Шимода, заявиха от Геологическата служба на САЩ. Все още няма данни за щети или жертви. Симеон Миланов", "date": "2017.09.07", "title": "AFP: Земетресение с магнитуд 6,1 по скалата на Рихтер бе отбелязано на японските Бонински острови"}
{"url": "http://www.focus-news.net/news/2017/09/07/2433563/gabrovo-sluchay-na-sifilis-e-registriran-na-teritoriyata-na-oblastta-prez-izminalata-sedmitsa.html", "text": "Случай на сифилис е регистриран на територията на област Габрово през изминалата седмица. Това съобщиха за Радио „Фокус“ – Велико Търново от Регионалната здравна инспекция. Заболелият е от община Севлиево. От здравната инспекция припомнят, че през 2016 година в Габровска област са регистрирани 6 случая на сифилис, като се бележи спад в сравнение с 2015 година, когато заболелите са били 25. Четири от общия брой на лицата със сифилис, регистрирани през 2016 година, са били във възрастовата група от 30 – 39 години. Сифилисът е една от най-сериозните лечими полово предавани болести. Основният начин за предаване на инфекцията е чрез полов контакт, но тя може да бъде предадена и от майката на плода по време на бременността или при раждане, което води до вроден сифилис. Болестта има много разнообразни симптоми, които могат да имитират други болести, затова сигурната диагноза се поставя само след серологичен тест. Протича във фази, продължаващи години наред и ако не бъде лекувана навреме, оставя тежки поражения върху болния.\r\nОт РЗИ – Габрово съобщиха, че в седмицата от 28 август до 3 септември заболеваемостта на територията на областта е 69.15% на 10 000 души. Най-много са случаите на ентероколити – 10, като 8 от тях са в община Габрово. Регистриран е един случай на ротавирусен ентерит и един случай на дизентерия. По един заболял от хепатит А и от хепатит Б има в община Севлиево. Регистриран е и случай на варицела – в община Габрово.\r\nНадежда КРЪСТЕВА", "date": "2017.09.07", "title": "Габрово: Случай на сифилис е регистриран на територията на областта през изминалата седмица"}
{"url": "http://www.focus-news.net/news/2017/09/07/2433186/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Губернаторът на Южна Каролина Хенри Макмастър от Републиканската партия, обяви извънредно положение в щата заради приближаващия ураган „Ирма“, пише The Hill.\r\n„Бях посъветван относно урагана Ирма. Силните ветрове, дъждовете, наводненията и лошото време, както и торнадотата, могат да представляват сериозна заплаха за щата Южна Каролина. Това изисква щатът да вземе мерки за защитата на имуществото, инфраструктурата, общностите и цялостната сигурност и благополучие на жителите“, заяви той.\r\n„Ирма“, който бе класифициран като ураган пета категория, се насочва към Пуерто Рико.\r\n*** Израелски гранични полицаи арестуваха палестински юноша, който е носел нож, предава The Times of Israel. Това се е случило на контролен пункт в Хеброн. Полицаите са спрели младежа за проверка близо до Гробницата на патриарха, тъй като е изглеждал съмнителен. В него е намерен голям нож. Палестинският младеж, който е от района на Хеброн, е отведен за разпит, заявиха властите.\r\nГоворител на граничната полиция заяви, че инцидентът все още се разследва, но полицаите смятат, че палестинецът е имал намерение да извърши нападение на контролния пункт.\r\n***Унгарското правителство отхвърля решението на Европейския съд, с което се подкрепят схемите на Брюксел за мигрантски квоти, предава Politico.eu. \r\n„Решението на Европейския съд за мигрантските квоти е възмутително и безотговорно“, каза унгарският външен министър Петър Сиярто.\r\n„Истинската битка тепърва започва. Политиката изнасили европейското право“, добави той.\r\nУнгарското правителство подчерта, че ще защитава суверенитета, конституцията и идентичността на страната си, заяви министърът на правосъдието Ласло Трочани. Той добави, че Европейската комисия нарушава правата на страните-членки.\r\nПолша подкрепя унгарската позиция за нелегалните имигранти.\r\n„Бях убедена, че съдът ще вземе такова решение, но това по абсолютно никакъв начин, не променя позицията на полското правителство относно миграционната политика“, заяви полският премиер Беата Шидло.\r\n*** Каталонските депутати гласуват за законопроект, който ще позволи на регионалните власти в Барселона официално да организират референдум на 1 октомври за отделяне от Испания, съобщава канадският вестник The Globe and Mail.\r\nТ.нар. законопроект за референдума бе включен в дневния ред на пленарното заседание на регионалния парламент в сряда и вероятно ще бъде гласуван по-късно през деня, проправяйки пътя за формализиране на плановете за гласуване. \r\nЦентралното правителство в Мадрид и повечето политически партии на национално равнище отхвърлят правото на Каталония да проведе подобен референдум. Премиерът Мариано Рахой обеща да използва всички законови мерки, за да гарантира, че той няма да се състои.", "date": "2017.09.07", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/09/07/2433187/predstoyashti-sabitiya-v-stranata-za-7-septemvri-agentsiya-fokus.html", "text": "От 09.00 часа в зала „Запад“ на Народното събрание членовете на парламентарната правна комисия ще изслушат допуснатите кандидати за членове за съдийската и за прокурорската колегия на Висшия съдебен съвет от квотата на Народното събрание.\r\n***\r\nОт 10.00 часа ще започне седмичното заседание на Министерския съвет.\r\n***\r\nОт 10.00 часа в зала 134 в сградата на Народното събрание на пл. „Княз Александър I”  парламентарната комисия по бюджет и финанси ще проведе заседание, по време на което ще обсъди промените в Закона за местните данъци и такси и Кодекса за социално осигуряване, внесени от Министерски съвет.\r\n***\r\nОт 11.00 часа в зала 232 в сградата на Народното събрание на пл. „Княз Александър I” временната комисия за проучване изпълнението на процедурата по избор на нов тип боен самолет ще изслуша Иван Иванов – заместник министър на отбраната в периода 2013 – 2014 г.\r\n***\r\nОт 11.00 часа в зала 356 в сградата на Народното събрание на пл. „Княз Александър I” парламентарната комисия по регионална политика, благоустройство и местно самоуправление ще обсъди промени в Административнопроцесуалния кодекс, внесени от Пламен Христов от ПГ на „Воля“ и група народни представители и промени в\r\nЗакона за местните данъци и такси внесени от Министерски съвет.\r\n***\r\nОт 11.00 часа в зала 3 в сградата на Народното събрание на пл. „Княз Александър I“ №1 членовете на парламентарната комисия по околната среда и водите ще обсъди наложеното от президента вето върху Закона за изменение и допълнение на Закона за опазване на околната среда и водите.\r\n***\r\nОт 11.30 часа в зала „Изток“ на Народното събрание членовете на парламентарната комисия по труда, социалната и демографската политика ще изслушат министъра на труда и социалната политика и ще обсъдят  промените в Кодекса на търговското корабоплаване, внесен от Министерски съвет.\r\n***\r\nОт 11.30 часа в зала 242 в сградата на Народното събрание на пл. „Княз Александър I”  членовете на парламентарната комисия за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения ще обсъдят Законопроекта за мерките срещу изпирането на пари, внесен от Министерски съвет.\r\n***\r\nОт 13.00 часа ще започне заседанието на Народното събрание.\r\n***\r\nОт 09.30 часа в зала „Рубин“ на хотел „Рамада“ заместник-министърът на труда и социалната политика Зорница Русинова ще открие информационен ден по процедура „Подкрепа за предприемачество“ от Оперативна Програма „Развитие на човешките ресурси“.\r\n***\r\nОт 09.30 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа Партия „Възраждане”, водена от своя председател Костадин Костадинов ще се събере пред сградата на Светия Синод на Българската Православна Църква,  където ще стартира своята инициатива за признаването от страна на българската държава и църква на Македонската Архиепископия с ранг на автокефална православна църква. \r\n***\r\nОт 10.30 часа 18-и състав на Специализирания наказателен съд ще заседава по делото срещу Маркс С., Удо Б. и др., на които са повдигнати обвинения за образуване и ръководене на организирана престъпна група.\r\n***\r\nОт 10.30 часа 12-и състав Софийски градски съд ще заседава по делото срещу Пламен Христов (охранителят, обвинен, че е намушкал 19-годишен младеж в мол, чл.115 НК).\r\n***\r\nОт 12.00 часа в Столичния общински съвет ще се проведе ден на отворените врати.\r\n***\r\nОт 13.30 часа в заседателната зала в сградата на Висшия съдебен съвет, ще се проведе заседание на Прокурорската колегия.\r\n***\r\nОт 18.00 часа в галерия „Васка Емануилова“, филиал на Софийска градска художествена галерия в София ще бъдат представени резултатите от тазгодишната образователна програма „Опити” и изложба на водещия на уъркшопа в програмата – художника Правдолюб Иванов.\r\n***\r\nОт 19.00 часа в Дома на киното ще бъде представен филмът „Възможности за обучение по първа помощ и реакция при бедствия“, част от поредицата безплатни прожекции, организирани от БЧК.\r\n***\r\nОт 17.00 часа в зала № 7 на Военен клуб – Бургас ще бъде отбелязан 100-годишният юбилей на ветерана от Втората световна война Димитър Герджиков.\r\n***\r\nОт 20.00 часа на остров Света Анастасия ще се се състои концерт на група „Indigo Kids“.\r\n***\r\nОт 10.00 часа ще се състои събитие, с  което ще бъде закрита детската полицейска академия.\r\n***\r\nОт 11.00 часа в зала 302 на Община Велико Търново ще се състои пресконференция по случай отбелязването на 109-годишнината от Независимостта на България и фестивал „Нощ на Самоводската чаршия“\r\n***\r\nОт 18.00 часа в Художествена галерия „Борис Денев“ ще бъде открита изложба графика на Атанас Василев.\r\n***\r\nОт 09.00 часа Военното гробище-музей организира Ден на отворените врати  и представяне на изложба „Добричката епопея 1916 година“ по повод 101 години Добричка епопея.\r\n***\r\nОт 15.30 часа в Дом-паметник „Йордан Йовков“ ще бъде представена гостуващата фотоизложба „Славната Бдинска дивизия. Свещени и паметни места по бойния път на Бдинци през Първата световна война 1915-1918 г.\" на Държавен архив - Враца и Държавен архив Видин\r\n***\r\nОт 16.00 часа в Градски парк „Свети Георги“, Младежки център – Добрич\r\nорганизира уъркшоп на тема „Неформално образование“. \r\n***\r\nОт 16.00 часа в Огледална зала „Нели Божкова“ ще се проведе XXI Международен младежки музикален конкурс „Надежди, таланти, майстори” – Добрич 2017. От 18.00 часа ще започне награждаването и галаконцерт на лауреатите.\r\n***\r\nОт 11.30 часа участниците в 66-та Международна обиколка на България ще поемат от град Елена - към Ивайловград\r\n***\r\nОт 18.00 часа в залата за временни изложби в Художествената галерия ще бъде открита изложбата „Посоки“, по повод 120-та годишнина от рождението на художника.  \r\n***\r\nОт 13.00 часа в Регионалния пресклуб на БТА ще се състои пресконференция на пресконференция на старши треньора на баскетболния отбор Спартак/Плевен/ Александър Дяковски, който ще представи работата си с отбора.\r\n***\r\nОт 10.30 часа в офиса на СРС „Подкрепа“ ще се проведе пресконференция  на тема „Общинското здравеопазване и настоящи въпроси и проблеми, касаещи евентуално сливане на МБАЛ „Св. Мина” с МБАЛ „Св. Пантелеймон“.\r\n***\r\nОт 19.00 часа в баня „Старинна“ ще се проведе Официалното откриване е на 23-тата Седмица на съвременното изкуство в Пловдив.\r\n***\r\nОт 21.00 часа на Античен театър ще се състои официалното откриване на Plovdiv Fresh Music Festival.  \r\n***\r\nОт 10.00 часа пред паметника на Тодор Живков ще бъдат поднесени цветя по повод 106 години от неговото рождение. От 11.00 часа в родната къща на Живков ще бъде открита изложба, представяща в други измерения колекцията подаръци на Т. Живков, получавани от него като държавник от гости на държавно и правителствено ниво от различни държави по света.\r\n***\r\nОт 11.00 часа в Заседателната зала на Община Русе ще се състои встъпителна пресконференция по проект „Интегрирана система за градски транспорт на гр. Русе – 2 етап“.\r\n***\r\nОт 09.00 часа в катедрален храм „Св. първовърховни апостоли Петър и Павел“ ще бъде отслужена панихида за загинали добруджанци в Първата световна война. \r\n***\r\nОт 10.30 часа в Дунавския парк ще бъде открита и осветена паметна плоча, посветена на добруджанската епопея и присъединяването на Южна Добруджа към Майка България, по инициатива на родолюбиви българи.\r\n***\r\nОт 18.30 часа на площад „Свобода“ ще се състои концерт на Володя Стоянов – Войводата, с участието на Детска вокална група при Фолклорна формация „Добруджанче“.\r\n***\r\nОт 17.00 часа на площада в града ще започнат тържествата по повод празника на града с откриване на шоуто „Симитли търси талант – 2“. В същия час в читалище „Св. Климент Охридски” ще бъде открита изложба на художника Николай Кашев. \r\n***\r\nОт 17.30 часа в читалище „Св. Климент Охридски“ – Симитли ще се проведе тържествена сесия на Общински съвет – Симитли, на която ще удостоят акад. Юлиан Ревалски и  Васил Щерев със званието „почетен гражданин“ на Общината. \r\n***\r\nОт 11.00 часа в Регионалния пресклуб на БТА ще се състои пресконференция на ректора на Тракийския университет проф. Иван Въшин.\r\n***\r\nОт 12.00 часа в Регионалния пресклуб на БТА ще се състои пресконференция на Регионалния инспекторат по образованието в Стара Загора.\r\n***\r\nОт 08.00 часа на тенис кортовете на спортен комплекс „Юнак“ ще се проведе  тенис турнир „Купа Хасково“ – до 12 г.\r\n***\r\nОт 09.00 часа в спортна зала „Спартак“ ще се проведе турнир по тенис на маса за Купата на град Хасково.\r\n***\r\nОт 10.00 часа в заседателната зала на Община Хасково ще се състои пресконференция по проект „Независимост и толерантност  в ЕС (InToEU)“.\r\n***\r\nОт 11.30 часа в Регионална библиотека „Христо Смирненски“       ще бъде открита изложбата  „Моето Лято“.\r\n***\r\nОт 16.30 часа в Регионална библиотека „Христо Смирненски“      ще бъде представен литературния сборник на град Шатура, Русия, с участието на писатели от Хасково.\r\n***\r\nОт 17.30 часа в зала „Хасково“ ще бъде представена книгата на литературния критик Йордан Нанчев „Хасковският Игнис“ – спомени за Делчо Василев, представя Георги Зарчев.\r\n***\r\nОт 18.00 часа в  КСК „Спартак“ ще се проведе детско шоу за таланти „Хасково има талант“.", "date": "2017.09.07", "title": "Предстоящи събития в страната за 7 септември (Агенция „Фокус“)"}
{"url": "http://www.focus-news.net/news/2017/09/07/2433188/balgariya-i-gartsiya-se-svarzvat-s-nov-transporten-koridor-obzor.html", "text": "Кавала. На връх 6 септември, когато отбелязваме Съединението на Княжество България с Източна Румелия през 1885г., правителствата на България и Гърция подписаха в Кавала Меморандум за транспортен коридор между двете страни, който ще продължи съединяването на транспортните и енергийните им връзки. Документът бе подписан от транспортните министри Ивайло Московски и Христос Спирдзис. В него се регламентира развитието на железопътната връзка „Солун-Кавала-Александруполис-Бургас-Варна-Русе“. Транспортният коридор ще свързва река Дунав, Черно и Егейско море със скоростен железопътен коридор, ще бъдат развивани и пристанищата. С изграждането на коридора ще бъдат комбинирани пътен, железопътен, воден и речен транспорт. \r\nПремиерът Бойко Борисов заяви, че на 3 октомври ще бъдат обсъдени възможностите за присъединяване на Сърбия и Румъния към транспортния коридор между България и Гърция. На срещата тогава ще присъстват премиерите на четирите страни. Той посочи , че през октомври ще бъде поискана среща и с председателя на ЕК Жан-Клод Юнкер, за да бъдат представени идеи за развитието на Балканския регион. Премиерът заяви, че България и Гърция могат да играят важна роля за балканската политика, която да се води в ЕС. Той коментира, че един от проблемите на Балканите е въпросът коя държава е най-велика, но тръгне ли се по тази плоскост историята е достатъчно ясна. Според Бойко Борисов изводът е обединяване на икономиките на Балканите, след което лесно ще се стигне до извода кой е най-великият. \r\nГръцкият премиер Алексис Ципрас заяви, че сътрудничеството между България и Гърция по редица кардинални въпроси е от особено значение и двете страни могат да бъдат пример за подражание. Според него подписаният Меморандум е важен не само за развитието на двете страни, но и на региона. По думите му с него се издига нивото на интермодалните превози в двете страни, оправдават се и констатирани нужди от десетилетия наред. Алексис Ципрас обясни, че Меморандумът е една голяма стъпка Балканските страни да се превърнат в европейско пространство. Гръцкият премиер уточни, че по проекта за първи път се следва процедурата страните да го управляват заедно, а не всяка поотделно на своя територия. Алексис Ципрас заяви, че Балканският регион е с особено геостратегическо значение, а ЕС не би могъл да се справи с редица предизвикателства без подкрепата на Балканските страни. Според него България и Гърция биха могли да изиграят и ролята на мост между ЕС и Русия.", "date": "2017.09.07", "title": "България и Гърция се свързват с нов транспортен коридор (ОБЗОР)"}
{"url": "http://www.focus-news.net/news/2017/09/07/2433189/ria-novosti-rakovoditelyat-na-katalonskoto-pravitelstvo-podpisa-zakona-za-provezhdaneto-na-referendum-za-nezavisimost.html", "text": "Председателят на правителството на Каталония Карлес Пучдемон подписа закона за провеждането на референдум за независимост на автономната област от Испания, който трябва да се проведе на първи октомври, предаде РИА Новости.\r\nРъководителят на пресслужбата на каталонското правителство Хайме Клоте е потвърдил това, чрез съобщение в социалната мрежа Туитър, където е публикувал снимка на подписания документ. По-рано каталонския парламент одобри документа, който е считан за противозаконен от опозицията в местния парламент и водещите партии в Испания, както и правителството на страната.\r\nЗаконът е оспорен и в Конституционния съд на Испания от премиера Мариано Рахой, който поиска и заключение от Държавния съвет по повод на документа.\r\nПревод и редакция:", "date": "2017.09.07", "title": "РИА Новости: Ръководителят на каталонското правителство подписа закона за провеждането на референдум за независимост"}
{"url": "http://www.focus-news.net/news/2017/09/07/2433190/tass-vladimir-putin-shte-napravi-izkazvane-po-vreme-na-plenarna-sesiya-na-iif-i-shte-provede-pregovori-s-liderite-na-yaponiya-i-mongoliya.html", "text": "Президентът на Русия Владимир Путин ще продължи работата си във Владивосток в четвъртък, като централното мероприятие ще е изказването на държавния глава на пленарната сесия на Източния икономически форум (ИИФ), предаде ТАСС, позовавайки се на съобщение от говорителя на руския президент Дмитрий Песков.\r\n„Президентът на Русия ще сподели своите виждания за перспективите на сътрудничеството в Далечния Изток, ще разкаже за подхода на Русия към регионалната икономическа интеграция, включително и в контекста на създаването на Голямо евразийско пространство, ще даде своята оценка за най-острите политически предизвикателство и заплахи в Азиатско-Тихоокеанския регион“, съобщи Песков.\r\nОсвен това, той съобщи, че Путин ще разкрие редица нови идеи. Според неговите думи, в Далечния Изток правителството „води системна, планомерна работа и тя има своите резултати.““Разбира се, те ще бъдат отразени в изказването“, добави той. „Включително за икономическата конюнктура, която, както знаете, се променя не само вътре в Русия.“\r\nПесков не даде повече подробности за предстоящото изказване. Той не коментира дали държавния глава ще засегне теми за конкуренцията на Русия с други страни, в частност САЩ, за влияние в Азиатско-Тихоокеанския регион.\r\nПревод и редакция:", "date": "2017.09.07", "title": "ТАСС: Владимир Путин ще направи изказване по време на пленарна сесия на ИИФ и ще проведе преговори с лидерите на Япония и Монголия"}
{"url": "http://www.focus-news.net/news/2017/09/07/2433191/afp-polskiyat-premier-obvini-emanyuel-makron-che-nalaga-protektsionizma-v-es.html", "text": "Министър-председателят на Полша Беата Шидло обвини президента на Франция Еманюел Макрон, че „се опитва да наложи протекционизъм“, в продължение на спора между тях, който възникна заради спорно предложение на френския лидер, което предвижда да се плащат по-малко пари на източноевропейските работници, работещи в Западна Европа, предаде AFP.\r\n„Много ме притеснява това, че френският президент в момента подкопава основните идеи на ЕС и се опитва да наложи протекционизма, като нанесе удар по свободния пазар и свободното движение на хора и услуги“, заяви Шидло по време на интервю за полска телевизия.\r\n„Има някои тревожни сигнали. Мисля, че сега е момента, поне част от европейски лидери, да отговорят на въпроса, дали единството на съюза е важно за тях... или някои от тези лидери искат да разделят ЕС.“\r\nМакрон направи едно от основните си избирателни обещания преработването на така наречената Директива за работниците и се очаква да го отстоява на срещата на върха на ЕС на 19-20 октомври.\r\nРегулацията позволява на компаниите да изпращат работници от страните с ниско заплащане, като Полша, към по-богатите икономики, на краткосрочни ангажименти, като не заплащат социалните такси на приемащата държава.\r\nПравилото предизвиква отрицание сред някои от Западните държави, като Франция, Германия и Австрия, според които това представлява „социален дъмпинг“ и създава нечестна конкуренция на пазара на труда в страните им.\r\nНо предвидените промени доведоха до твърда съпротива от държавите от Източна и Централна Европа, от където идва евтината работна ръка. Полша е страната-членка на ЕС, която е най-печеливша от съществуващата регулация.\r\nПревод и редакция:", "date": "2017.09.07", "title": "AFP: Полският премиер обвини Еманюел Макрон, че налага „протекционизма“ в ЕС"}
{"url": "http://www.focus-news.net/news/2017/09/07/2433192/afp-papa-frantsisk-pristigna-v-kolumbiya-za-da-podkrepi-mira.html", "text": "Папа Франциск кацна в Колумбия, за да подкрепи мирния процес в страната, която се опитва да излезе от 50-годишен кървав конфликт, предаде AFP.\r\n80-годишният аржентински понтифик, който ще проведе пет-дневна визита, кацна на военно летище в Богота, където беше посрещнат от колумбийския президент Хуан Мануел Сантос.\r\nПревод и редакция:", "date": "2017.09.07", "title": "AFP: Папа Франциск пристигна в Колумбия, за да подкрепи мира"}
{"url": "http://www.focus-news.net/news/2017/09/07/2433193/unianukrayna-germaniya-i-frantsiya-shte-razrabotyat-kontseptsiya-za-prisastvieto-na-sini-kaski-v-donbas.html", "text": "Представителят на Министерството на външните работи на Германия Мартин Шефер, в свое заявление предадено от украинската информационна агенция „УНИАН“, е споделил, че Германия и Франция, отчитайки различията между Украйна и Русия, в най-близко време ще разработят концепция за въвеждането на миротворческа мисия на ООН в Донбас.\r\n„Заедно с френските ни партньори от „Нормандската четворка“ в най-близко време ще разработим наша концепция, която ще отчита различията между Украйна и Русия, за въвеждането на „сини каски“ в Донбас“, заяви той. Шефер обеляза, че „не е в интересите на Германия, превръщането на войната в Донбас в замразен конфликт, както в Приднестровието или Грузия.“\r\n„Очевидно е, че много международни въпроси в сферата на сигурността, не могат да бъдат решени без Русия и това важи и за Северна Корея. Затова да се отхвърлят веднага руските предложения е недалновидно“, счита Шефер.\r\nПревод и редакция:", "date": "2017.09.07", "title": "„УНИАН“(Украйна): Германия и Франция ще разработят концепция за присъствието на „сини каски“ в Донбас"}
{"url": "http://www.focus-news.net/news/2017/09/07/2433194/zamestnik-rakovoditelyat-na-federalniya-rezerv-na-sasht-podade-ostavka.html", "text": "Заместник-председателят на Съвета на управляващите на Федералния резерв на САЩ, Стенли Фишер, е изпратил писмо до американския президент Доналд Тръмп с молба за оставка, предаде ТАСС, позовавайки се на съобщение от пресслужбата на Резерва, който в САЩ изпълнява функциите на Централна банка.\r\nВ своето писмо, Фишер е подчертал, че решението му е предизвикано от „причини от личен характер“ и той иска да прекрати изпълняването на задълженията си „например на 13-и октомври“. Срокът на пълномощията му изтича през юни 2018-а година.\r\n„По време на моето пребиваване в Съвета на управляващите, икономиката на страната продължи да укрепва и осигури милиони допълнителни работни места за американците. Ние продължихме да предприемаме ходове, целящи да направят финансовата ни система още по жизнеспособна“, заяви той.\r\nНа длъжността заместник-председател на Федералния резерв, Фишер беше избран през януари 2014-а година от тогавашния президент на страната Барак Обама. През юни, същата година, кандидатурата беше утвърдена и от Конгреса на САЩ.\r\nМежду 2005-2013 година Фишер е управлявал Банката на Израел. Според мнението на Белия Дом, той „успешно е водил икономиката на Израел през световната финансова криза“. Преди това, между 2002-2005 година, той е работил като заместник-ръководител на финансово-банковата компания Citigroup. Между 1994-2001 година е бил пръв заместник на директор-разпоредителя на Международния валутен фонд (МВФ).\r\nЕкспертите отбелязват, че „с неговата оставка Съвета на управляващите на Федералния резерв се лишава от влиятелен глас, във времето, в което в централната банка няма съгласие относно необходимостта за следващото увеличение на банковия лихвен процент за текущата година“.\r\n„Той също е отстоявал необходимостта за съхранението на мерките за стимулиране на икономиката, които са били предприети от предишната администрация, с цел да бъдат преодолени последствията от световната финансова криза, против което в момента се изказва сегашния президент Доналд Тръмп“, подчертават анализаторите.\r\nПревод и редакция:", "date": "2017.09.07", "title": "Заместник-ръководителят на Федералния резерв на САЩ подаде оставка"}
{"url": "http://www.focus-news.net/news/2017/09/07/2433195/b.html", "text": "В сряда, 6 септември, министър-председателите на Гърция и България ще подпишат двустранно споразумение за ускоряването на плановете за изграждане на железопътна линия, която да свърже черноморските пристанища с тези в Северна Гърция, предава Independent Balkan News Agency.\r\nМеморандумът между България и Гърция за развитието на железопътната връзка „Солун-Кавала-Александруполис-Бургас-Варна-Русе“ ще бъде парафиран в рамките на среща между Алексис Ципрас и Бойко Борисов в гръцкия град Кавала.\r\nПроектът предвижда свързване на пристанищата Кавала и Александруполис на Егейско море с българските Бургас, Варна и Русе. Очаква се железопътната връзка да създаде нов коридор за товарен превоз, който ще даде тласък на развитието на пристанищата и ще ги превърне в важни търговски центрове в региона.\r\n*** Министерството на туризма на България ще създаде нови религиозни маршрути, чрез които се надява да привлече повече руски туристи за поклонение в светите места на страната, съобщава Balkan Insight.\r\nБългария работи съвместно с Руската федерална агенция по туризъм и Руската православна църква за разработване на специална туристическа програма за руснаците, озаглавена „По българските маршрути на паметта\".\r\nОт София съобщиха, че интересът към религиозен туризъм в страната се е увеличил, като през 2017 г. религиозни обекти в страната са посетени от няколко групи поклонници от Москва и Екатеринбург.\r\n„Руските туристи демонстрират значителен интерес към културните и исторически обиколки на страната, включително многобройните църкви, манастири и религиозни празници\", се казва в изявление на Министерството на туризма в София.\r\nРелигиозните маршрути, съставен в партньорство с руската църква, ще включва най-популярните манастири в България като тези в Рила, Бачково и Троян.\r\nСпоред Министерството на туризма друго място, което привлича хиляди руски туристи, е къщата и църквата на легендарната българска ясновидка Баба Ванга живописното село Рупите в Югозападна България.\r\nСляпата мистичка, която почина през 1996 г., е била посещавана от много български и бивши съветски лидери, включително Леонид Брежнев.\r\n„Ванга е изключително популярна и обичана в Русия, а за руснаците нейното име и всичко свързано с нея носи  специален магнетизъм\", твърдят в София.\r\nБългария и Русия ще се стремят да засилят туристическите си отношения на двустранния туристически форум в българския морски курорт Свети Константин и Елена през октомври, който ще се проведе в рамките на Дните на руската духовна култура в страната.\r\n*** Министър-председателите на България и Гърция – Бойко Борисов и Алексис Ципрас присъстваха на подписването на Меморандум за транспортен коридор „Солун-Кавала-Александруполис-Бургас-Варна-Русе“, предава македонският телевизионен канал „Канал 5“.\r\nДокументът урежда регулирането на подготвителните дейности и съвместното управление на транспортния коридор. Проектът предвижда свързване на пристанищата на река Дунав и Черно море с тези на егейското крайбрежие. Освен строеж на железопътна линия се предвижда и развиване на пристанищата на двете страни.\r\n*** Представители на Министерството на инвестициите и иновациите на Московската област са обсъдили с делегация на Софийската област в България възможностите за възстановяване на сътрудничеството между двата региона в сферата на икономиката, екологията, спорта и туризма, предава агенцията за регионални новини РИАМО.\r\n„На срещата са обсъдени възможностите за възстановяването на сътрудничеството и подготовката на план за такова през следващите години. Бяха засегнати въпроси за сътрудничеството в селското стопанство, в сферата на екологията, преработването на отпадъци, спорта, туризма и други“, се казва в съобщението от регионалното министерство на Московската област.\r\n***Премиерите на България и Гърция обявиха плановете си за създаването на нова жп връзка от Егейско до Черно море, която ще заобикаля морския път през Босфора, предава AFP.\r\n„Имаме визия за Балканите“, заяви гръцкият премиер Алексис Ципрас от Кавала, където подписа меморандум за проекта с Бойко Борисов.\r\n„Отваряме нови търговски пътища, свързвайки Егейско море с Дунава и Черно море“, добави той.\r\nЦелта на проекта е да се свържат гръцките пристанища Солун и Кавала с Варна, Бургас и Русе в България.\r\nГръцката част от проекта ще струва четири милиарда евро.\r\nГовори се и за включването на Сърбия и Румъния в проекта, каза Бойко Борисов.\r\nНа 3 октомври във Варна ще се проведе среща между четирите страни.", "date": "2017.09.07", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/09/07/2433196/do-kraya-na-drugata-sedmitsa-shte-stanat-yasni-zadalzheniyata-na-dunarit-obzor.html", "text": "До края на другата седмица ще бъде готов анализът на плащанията и задълженията на военния завод „Дунарит“. Тъй като към КТБ има много свързани кредити, се проверява каква е стойността им и към кого са насочени те. Това съобщи по време на брифинг министърът на икономиката Емил Караниколов. „Имаше спекулации, че Министерството на икономиката отнема лиценза на \"Дунарит\", но това не е вярно. Поемаме ангажимент дружеството да не спира работата си и работниците да запазят работните си места“, подчерта Караниколов. Той увери, че ведомството ще работи в интерес на работниците, оптималното функциониране на дружеството и респективно на целия военно-промишлен комплекс. Според него вакуум в този бизнес няма - ако едно дружество бъде спряно, чуждестранни конкуренти идват на негово място. Караниколов припомни, че Държавна консолидационна компания е платила на синдиците на КТБ, като с тези пари ще бъдат удовлетворени кредиторите на банката.\r\nМинистърът коментира и темата за собствеността на „Дунарит“, като обясни, че ситуацията е много объркана. „Г-н Емилиян Гебрев не е вписан в Търговския регистър като собственик на дружеството” и към момента собственик си остава дружеството „Кемира“, което е собственост на Цветан Василев и е запорирано, и това е видно от търговския регистър“, каза той.\r\n\"Фокус\" припомня, че: собственикът на оръжейната фирма „ЕМКО“ Емилиян Гебрев заяви, че притежател на 99,52% от „Дунарит” е “ЕМКО”, а 0,48% се притежават от самия него. Окръжният съд в Русе обаче спря вписването на компанията на Гебрев като собственик на \"Дунарит\", като по този начин такъв остава фирмата \"Кемира\" на банкера Цветан Василев.\r\nВ края на август Министерството на икономиката започна активни действия за придобиване на дружеството „Дунарит“, за да запази дейността му и работните места. Това се случи, след като спрямо членове на Съвета на директорите на предприятието бе повдигнато обвинение, което даде основание за започване на процедура по отнемане на лиценза за производство, а служителите излязоха на протест. \r\nЦветилена СИМЕОНОВА", "date": "2017.09.07", "title": "До края на другата седмица ще станат ясни задълженията на „Дунарит“ (ОБЗОР)"}
{"url": "http://www.focus-news.net/news/2017/09/07/2433197/the-hill-amerika-se-e-zapatila-kam-katastrofa-ako-ne-uspee-da-se-spravi-s-narastvashtiya-dalg.html", "text": "Представете си свят, в който можете да избегнете плащането на дълговете си по кредитната карта, просто като увеличавате лимита ѝ всеки път, когато дойде време да плащате. Тогава, някой ден, внезапно ще осъзнаете, че трябва да отделите една-пета от разходите си, само, за да платите лихвата по кредита, а изплащането на целия дълг просто ще е невъзможно, пише The Hill.\r\nМоже този сценарий да ви се струва екстремен, но нацията ни е точно в такава ситуация.\r\nНашият общ федерален дълг в момента възлиза на около 20 трилиона долара, от 5,7 трилиона, колкото беше той в първия ден на първия президентски мандат на Джордж Буш-младши през 2001-а година. Според Бюджетната служба на Конгреса, лихвата по националния дълг ще експлодира от седем процента до 21 процента от федералните разходи през 2047 година, което ще остави децата и внуците ни да се давят безпомощни в огромния дълг.\r\nКонгресът увеличи лимита на националния дълг 16 пъти по време на мандатите на последните два президента, без да мисли за последиците.\r\nЖестоката ирония е, че всички без три от увеличенията на лимита, са се случили, докато Републиканците имаха мнозинство в поне една от камарите на Конгреса. Годишните дефицити скочиха до 500 милиарда долара, под управлението на Буш и продължиха да нарастват до 1 трилион долара на година при президента Обама.\r\nНашите Отци основатели, са разбирали неморалността на трупането на дълг върху идните поколения. В неговото послание за сбогом, Джордж Вашингтон призовава да избягваме „натрупването на дълг, не само чрез избягване на разноски, но и чрез енергични усилия ... да се освободим от дълговете ... без да хвърляме върху потомството бремето, което ние самите трябва да понесем.“ Той тържествено предупреди, че като \"много важен източник на сила и сигурност\" трябва да \"почитаме обществения кредит\".\r\nПрез годините на нашето формиране ние избягвахме натрупването на дълг във всички, освен в най-смекчаващите обстоятелства. Въпреки това, след Втората световна война, нашата задлъжнялост започна да расте. Днес нашите политици изглеждат неразумни заради непрекъснатото натрупване на дълг. Изглежда, че гледат на клетвата пред Бога да съблюдават Конституцията като на формалност, вместо като на свещена клетва. Докато обещават да ограничат разходите, те бързо се извръщат и дават спасителни помощи за частни индустрии, помощи за чужди държави, дефинирана като изграждане на нации, стимулиращо финансиране и други социални политики, за които те нямат юрисдикция, съгласно член I, раздел 8 от Конституцията.\r\nАко не се върнем към фундаменталните принципи на правителството, никога няма да постигнем величието, което заслужаваме.\r\nКакто е отбелязал Джеймс Мадисън, главният архитект на нашата Конституция, в 45-а статия от „Федералистът“, правомощията на федералното правителство са „малко и дефинирани... упражнявани главно за външни цели, като война, мир, преговори и чуждестранна търговия.“ Той добавя, че правомощията на щатските правителства, в контраст, са „многобройни и неопределени“ и „се разпространяват до всичко, което, при нормално развитие на обстоятелствата, засяга живота, свободите и имуществото на хората.“\r\nПо-просто казано, ако федералното правителство се отстрани от полето на социалната политика и се концентрира върху ролята си, предвидена от Конституцията, ще намери необходимите ресурси да изпълнява задълженията си, без да банкрутира нацията.\r\nАко не се върнем към фундаменталните принципи на фискалната отговорност, ще тръгнем по пътя на Гърция или Венецуела.\r\nЕдин от най-големите източници на националния ни дълг е системата за здравеопазване. Преди администрацията на Обама, федералното правителство оставяше грижите за здравето в ръцете на щатите и хората. Трябва да премахнем Обамакеър незабавно и да оставим достатъчно време на хората да се сдобият със здравно застраховка по системата на свободни пазар. В тандем с премахването на закона на Обама, Конгреса трябва да премахне и Закона  МакКарън-Фъргюсън от 1945-а година, който е използван от много щати, за да ограничат достъпа до конкурентен пазар на здравно застраховане. Конкуренцията на свободния пазар ще доведе до по-ниски цени, по-високо качество и по-ефективни услуги, които няма да натоварват допълнително държавния дълг.\r\nНашата Конституция е създадена така, че да позволява на щатите, чрез здрави семейства и проспериращи общности, да постигат големи неща – свободни от излишни регулации, високи данъци, както и отклонения от капиталистическия пазар на федералното правителство. Само чрез завръщане към Конституцията и вяра в Всемогъщия Бог отново ще бъдем „една нация под Бога, неделима, със свобода и справедливост за всички.“\r\nПревод и редакция:", "date": "2017.09.07", "title": "The Hill: Америка се е запътила към катастрофа, ако не успее да се справи с нарастващия дълг"}
{"url": "http://www.focus-news.net/news/2017/09/07/2433198/afp-nay-malko-shestima-dushi-sa-pochinali-v-rezultat-ot-uragana-irma-na-ostrov-sveti-martin-v-karibsko-more.html", "text": "Най-малко шестима души са починали във френската част на карибския остров Свети Мартин, след като ураганът „Ирма“ премина през региона, предаде AFP, позовавайки се на думите на префекта на Гваделупа Ерик Маир.\r\n„Това не е окончателната бройка. Има риск да открием още случаи.“, заяви той. Преди това, френските власти съобщиха за две жертви и двама тежко ранени в източната карибски острови Свети Бартс и Свети Мартин.\r\nПревод и редакция:", "date": "2017.09.07", "title": "AFP: Най-малко шестима души са починали в резултат от урагана „Ирма“ на остров Свети Мартин в Карибско море"}
{"url": "http://www.focus-news.net/news/2017/09/07/2433199/vzglyad-v-dobavka-kam-amerikanskoto-orazhie-kiev-mozhe-da-poluchi-i-partizanska-voyna.html", "text": "Президентът на Русия Владимир Путин предположи, че Донецк и Луганск могат да дадат асиметричен отговор на доставката на „смъртоносно оръжие“ на Украйна, от страна на САЩ. Той не изключи, че Донецката народна република (ДНР) и Луганската народна република (ЛНР) може също да доставят оръжие – в „други зони“ на конфликта. Експерти и представители на непризнатите републики почти единогласно възприеха думите на руския президент, като съвършено еднозначен намек. На какво именно, пита руският вестник \"Взгляд\".\r\nВъзможна доставка на оръжия от САЩ за Украйна, може да има неочаквани последствия. Това заяви във вторник президентът на Русия Владимир Путин. „Има определени международни правила и подходи – доставката на оръжия в зоната на конфликта не помага за умиротворяването, а само усложнява ситуацията“, напомни той.\r\nПодобни действия няма да изменят ситуацията в Източна Украйна, но ще доведат до увеличение на броя на жертвите, освен това, Въоръжените сили на ДНР и ЛНР разполагат с достатъчно свое оръжие, включително такова, взето от противника, отбеляза Путин.\r\nВ случай на доставка на оръжие в Украйна, републиките могат да отправят „налично у тях оръжие в други зони на конфликта, които са чувствителни за тези, които създават проблеми на ДНР и ЛНР“, подчерта руският президент. САЩ трябва да отчетат това, когато вземат решения, предупреди той.\r\nНапомняме, че в неделя, ръководителят на Службата за сигурност на Украйна (СБУ) Василий Грицак обвини Русия, че е организирала терористични нападения в Украйна, в ефира на украински телевизионен канал. Той се обърна към ръководителя на Федералната служба за сигурност (ФСБ) на Русия Александър Бортников, като „офицер към офицер“ и отбеляза, че „Даже в условията на война има правила, които не трябва да бъдат нарушавани от сътрудниците на специалните служби. Вие преминахте всички възможни линии, които можехте. И вие, и аз знаем, че към организацията на терористични нападения на територията на Украйна – и в Одеса, и в Харков, и в Херсон и в други градове – са причастни сътрудници на специалните служби на Русия“, увери Грицак.\r\nНе е изключено, началникът на СБУ да е имал предвид смъртта на полковник Максим Шаповал, чийто автомобил беше взривен в Киев, в края на юни. Министерството на отбраната на Украйна потвърди, че Шаповал е бил „сътрудник на Главното разузнавателно управление на Министерството на отбраната“, но, по данни на медиите, той не е бил просто сътрудник, а командир на спецназа на военното разузнаване. Не е изключено, освен това, Грицак да приписва на ФСБ и убийството на бившия депутат от Държавната дума на Русия, което стана в Киев, през месец март.\r\nКакто разказа, за вестник „Взгляд“, компетентен източник от Донецк, във войската и на двете самопровъзгласени републики в Донбас действа негласна забрана за разузнавателно-диверсионна дейност на териротията подконтролна на Киев, а също и за доставката на оръжие на единомишленици от другата страна на фронта. С това републиките се различават от своя противник, който редовно изпраща в ДНР и ЛНР свои диверсионни групи.\r\nПревод и редакция:", "date": "2017.09.07", "title": "„Взгляд“: В добавка към американското оръжие, Киев може да получи и партизанска война"}
{"url": "http://www.focus-news.net/news/2017/09/07/2433200/ria-novosti-martin-shults-smyata-che-donald-tramp-zaema-veche-dosta-dalgo-vreme-posta-prezident-na-sasht.html", "text": "Кандидатът за канцлер на Германия от Германската социал-демократическа партия (ГСДП) Мартин Шулц заяви, че Доналд Тръмп доста дълго заема поста на президент на САЩ, предаде РИА Новости.\r\nНа въпрос на журналист от германското издание Zeit Magazin, колко дълго Тръмп може да се задържи в Белия Дом, Шулц отговори: „Според мен, като цяло, той се намира в длъжност вече прекалено дълго.“\r\nШулц нееднократно е коментирал критично президента на САЩ и е призовавал европейците да не се подчиняват на политическата логика на Тръмп.\r\nПо данни на анкетата на института IfD, проведена на 6-и септевмри, за партийния съюз на Ангела Меркел ХДС/ХСС са готови да гласуват 38,5% от избирателите, а ГСДП на Шулц получава 24% поддръжка. За „Свободната демократическа партия“(Либералите) са готови да гласуват 10%. За „Алтернатива за Германия“(AfD), за „Левите“ и „Зелените“ биха гласували по 8% от запитаните.\r\nПарламентарните избори в Германия ще се проведат на 24-и септември\r\nПревод и редакция:", "date": "2017.09.07", "title": "РИА Новости: Мартин Шулц смята, че Доналд Тръмп заема вече доста дълго време поста президент на САЩ"}
{"url": "http://www.focus-news.net/news/2017/09/07/2433201/11-godishnoto-dete-koeto-se-prostrelya-v-strelcha-e-planiralo-samoubiystvoto-si-obzor.html", "text": "11-годишното дете от Стрелча, което се простреля с ловна пушка на 4 септември, се е самоубило. Това обяви говорителят на главния прокурор Румяна Арнаудова. Тя уточни, че все още не е установено при какви обстоятелства оръжието на бащата е попаднало в ръцете на детето. „Категорично обаче можем да твърдим, че не е налице случайно деяние, т.е. нещастен случай, каквато беше една от версиите, а самоубийство“, заяви говорителят на гл. прокурор. Тя поясни, че във вторник вечерта разследващите са прегледали телефона на детето и са открили видео файлове, от които става ясно, че то е планирало самоубийството си и е отправило послание към родителите си. „Това изключително тревожно обстоятелство мотивира главния прокурор да изпрати екип от психолози в Стрелча, защото трябва да се отговори на много въпроси. Трябва да се извърши психологическо изследване и да се работи с родителите, роднините, приятелите и учителите на детето, за да се разбере как е стигнало до решението да постави край на живота си“, коментира Арнаудова. По думите й въпросите са важни не само за разследването, а и, за да се предпазят други деца.\r\nАгенция „Фокус“ припомня, че: на 4 септември 2017 г. около 18.00 часа в къща в град Стрелча е намерено простреляно в главата 11-годишно момче. Детето е открито от майка му, която влязла в стаята, след като от там се чул изстрел. Под ръководството на Районна прокуратура – Панагюрище е извършен оглед на местопроизшествието, разпитани са свидетели. Изясняват се контактите на детето в деня на инцидента. Назначена е и съдебно-медицинска експертиза. Огнестрелната рана в главата на детето е от ловна пушка марка ИЖ, 12-ти калибър, собственост на баща му. От ОДМВР-Пазарджик уточниха, че в стаята, където е открито детето, не е имало други хора. Според полицията ловното оръжие е било прибрано и скрито, но момчето го е открило. Първоначалната версия бе, че то се е простреляло случайно.", "date": "2017.09.07", "title": "11-годишното дете, което се простреля в Стрелча, е планирало самоубийството си (ОБЗОР)"}
{"url": "http://www.focus-news.net/news/2017/09/07/2433202/the-guardian-seul-umolyava-vladimir-putin-da-pomogne-za-opitomyavaneto-na-severna-koreya.html", "text": "Президентът на Южна Корея Мун Дже-ин предупреди, че кризата на Корейския полуостров заплашва да стане „неконтролируема“ и поиска съдействие от Рися по време на срещата си с руския президент Владимир Путин, пише лявото британско издание The Guardian.\r\n„Глобалната политическа ситуация стана много сериозна, заради последователните провокации, от страна на Северна Корея“, сподели Мун с руския си колега, по време на двустранните разговори във Владивосток в сряда.\r\nСпоред южнокорейските медии, Мун Дже-ин е помолил Путин да помогне за „опитомяването“ на Северна Корея, докато международната общност обмисля как да отговори на шестото ядрено изпитание на Пхенян, проведено в неделя.\r\nПоявиха се нови доказателства, че Северна Корея е стигнала до значителни постижения в разитието на ядрената си програма, като от Япония заявиха, че са ревизирали, на горе, оценката си за силата на неделната бомба до 160 килотона – което е повече от 10 пъти повече от бомбата, пусната над Хирошима.\r\nПревод и редакция:", "date": "2017.09.07", "title": "The Guardian: Сеул умолява Владимир Путин да помогне за опитомяването на Северна Корея"}
{"url": "http://www.focus-news.net/news/2017/09/07/2433203/afp-strahotni-razrusheniya-nanese-irma-pri-udara-si-nad-karibskiya-ostrov-barbuda.html", "text": "Ураганът „Ирма“ погуби един човек и остави „страхотни разрушения“, след като се нахвърли върху малкия карибски остров Барбуда, предаде AFP, позовавайки се на информация от островните власти.\r\n“Това е просто тотално разрушение, Барбуда в момента буквално е в разруха“, заяви премиерът на острова Гастон Браун, след като чудовищната буря премина през острова.\r\nПо-късно той даде интервю за CNN, в което обяви, че 95% от сградите в Барбуда са с щети, а до 30% от тях са разрушени.\r\nОт островните власти съобщиха, че един човек е починал в резултат от бурята.\r\nПревод и редакция:", "date": "2017.09.07", "title": "AFP: Страхотни разрушения нанесе „Ирма“ при удара си над карибския остров Барбуда"}
{"url": "http://www.focus-news.net/news/2017/09/07/2433204/afp-irma-razrushi-95-ot-frenskata-chast-na-karibskiya-ostrov-sveti-martin.html", "text": "Френската част на карибския остров Свети Мартин е „на 95% разрушена“, след като урагана „Ирма“ посети острова, предаде AFP, позовавайки се на думите на служителя на местните власти Даниел Гибс.\r\n„Това е огромна катастрофа. 95% от острова е разрушен. В шок съм, страшно е“, заяви Гибс, който е бивш френски депутат.\r\nПревод и редакция:", "date": "2017.09.07", "title": "AFP: „Ирма“ разруши 95% от френската част на карибския остров Свети Мартин"}
{"url": "http://www.focus-news.net/news/2017/09/07/2433205/the-daily-express-deyvid-deyvis-dade-obet-velikobritaniya-da-vzeme-kontrola-nad-zakonotvorchestvoto-obratno-i-britantsite-da-sa-gospodari-na-sobstvenite-si-zakoni.html", "text": "Министърът по въпросите на Брекзит на Великобритания Дейвид Дейвис днес ще призове депутатите в разделения парламент да се обединят и да направят усилие, за да направят британците „господари на собествените си закони“ най-накрая, пише клонящия надясно британски всекидневник The Daily Express.\r\nПреди важното гласуване за една от основните мерки на Брекзит, министърът от кабинета на Консервативната партия ще направи смел призив за междупартийно единство, което трябва да осигури гладко излизане от ЕС.\r\nНеговия призив за обединение е в унисон с офертата направена от премиера Тереза Мей за среща с про-Брюкселски настроени „Тори“, която цели да обезглави бунт в Долната камара на британския парламент за мярката.\r\nДейвис ще открие дебата в Долната камара този следобед и ще призове депутатите да поставят интересите на Великобритания на първо място, когато гласуват относно предложението.\r\nПревод и редакция:", "date": "2017.09.07", "title": "The Daily Express: Дейвид Дейвис даде обет Великобритания да вземе контрола над законотворчеството обратно и британците да са „Господари на собствените си закони“"}
{"url": "http://www.focus-news.net/news/2017/09/07/2433206/morning-star-sadat-na-evropeyskiya-sayuz-othvarli-obzhalvane-za-kvotite-za-bezhantsite.html", "text": "Съдът на ЕС отхвърли обжалването срещу квотите за разпределение на бежанци в ЕС, подадено от Словакия и Унгария и това предизвика яростна реакция от страна на Будапеща. В Решението на дългоочакваното дело, съдът отсъди, че обжалването е „отхвърлено цялостно“, пише британското левичарско издание Morning Star.\r\nПланът за квотите е приет, след като е спечелил одобрението на „квалифицирано мнозинство“ от европейските правителства – около две-трети от членовете на блока – и съдът смята, че това е достатъчно.\r\nМинистърът на външните работи на Унгария Петер Сиярто определи решението като „скандално и безотговорно.“\r\nОт своя страна, премиерът на Словакия Роберт Фицо заяви, че неговата страна ще приеме решението, въпреки че продължава да се противопоставя, чрез юридически способи, на задължителните квоти за бежанци на ЕС.\r\nПревод и редакция:", "date": "2017.09.07", "title": "Morning Star: Съдът на Европейския съюз отхвърли обжалване за квотите за бежанците"}
{"url": "http://www.focus-news.net/news/2017/09/07/2433207/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Президентът на Южна Корея Мун Дже-ин предупреди, че кризата на Корейския полуостров заплашва да стане „неконтролируема“ и поиска съдействие от Рися по време на срещата си с руския президент Владимир Путин, пише лявото британско издание The Guardian.\r\n„Глобалната политическа ситуация стана много сериозна, заради последователните провокации, от страна на Северна Корея“, сподели Мун с руския си колега, по време на двустранните разговори във Владивосток в сряда.\r\nСпоред южнокорейските медии, Мун Дже-ин е помолил Путин да помогне за „опитомяването“ на Северна Корея, докато международната общност обмисля как да отговори на шестото ядрено изпитание на Пхенян, проведено в неделя.\r\nПоявиха се нови доказателства, че Северна Корея е стигнала до значителни постижения в разитието на ядрената си програма, като от Япония заявиха, че са ревизирали, на горе, оценката си за силата на неделната бомба до 160 килотона – което е повече от 10 пъти повече от бомбата, пусната над Хирошима.\r\n*** Министърът по въпросите на Брекзит на Великобритания Дейвид Дейвис днес ще призове депутатите в разделения парламент да се обединят и да направят усилие, за да направят британците „господари на собествените си закони“ най-накрая, пише клонящия надясно британски всекидневник The Daily Express.\r\nПреди важното гласуване за една от основните мерки на Брекзит, министърът от кабинета на Консервативната партия ще направи смел призив за междупартийно единство, което трябва да осигури гладко излизане от ЕС.\r\nНеговия призив за обединение е в унисон с офертата направена от премиера Тереза Мей за среща с про-Брюкселски настроени „Тори“, която цели да обезглави бунт в Долната камара на британския парламент за мярката.\r\nДейвис ще открие дебата в Долната камара този следобед и ще призове депутатите да поставят интересите на Великобритания на първо място, когато гласуват относно предложението.\r\n*** Съдът на ЕС отхвърли обжалването срещу квотите за разпределение на бежанци в ЕС, подадено от Словакия и Унгария и това предизвика яростна реакция от страна на Будапеща. В Решението на дългоочакваното дело, съдът отсъди, че обжалването е „отхвърлено цялостно“, пише британското левичарско издание Morning Star.\r\nПланът за квотите е приет, след като е спечелил одобрението на „квалифицирано мнозинство“ от европейските правителства – около две-трети от членовете на блока – и съдът смята, че това е достатъчно.\r\nМинистърът на външните работи на Унгария Петер Сиярто определи решението като „скандално и безотговорно.“\r\nОт своя страна, премиерът на Словакия Роберт Фицо заяви, че неговата страна ще приеме решението, въпреки че продължава да се противопоставя, чрез юридически способи, на задължителните квоти за бежанци на ЕС.", "date": "2017.09.07", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/09/07/2433208/tass-vanshniyat-ministar-na-venetsuela-opredeli-sasht-kato-glavnite-narushiteli-na-choveshkite-prava-po-sveta.html", "text": "Министърът на външните работи на Венецуела Хорхе Арреас обвини властите на САЩ в нарушение на човешките права из целия свят. Той направи това на своята страница в Туитър, в отговор на думите на постоянния представител на САЩ за ООН Ники Хейли относно изказването, което той планира да направи на сесията на съвета на ООН за правата на човека (СПЧ), предаде ТАСС.\r\n„Несъмнено, САЩ се явяват главния нарушител на човешките права по света: войни за нефт, бомбардировки на цивилни граждани, икономически блокади“, пише министърът.\r\nАрреас е написал също, че „заявленията на представителя на САЩ за ООН за ролята на Венецуела в СПЧ са безпрецедентна наглост“, като според него, Хейли трябва да обърне вниманието си към „очевидните нарушение на човешките права“ от страна на Вашингтон.\r\nПо-рано Хейли заяви, че предстоящото изявление на Арреас на сесията на СПЧ ще направи за посмешище международната структура. Според дипломата, вместо да приемат венецуелеца, СПЧ би следвало да осъди действията на властите на южноамериканската страна, обхваната от вълнения.\r\nПървоначално беше планирано, на 11 септември пред СПЧ да се изкаже президента на Венецуела Николас Мадуро, но във вторник стана известно, че вместо него на сесията в Женева ще пристигне ръководителят на външното ведомство на страната.\r\nПревод и редакция:", "date": "2017.09.07", "title": "ТАСС: Външният министър на Венецуела определи САЩ като главните нарушители на човешките права по света"}
{"url": "http://www.focus-news.net/news/2017/09/07/2433209/balgariya-otbelyaza-132-godini-ot-saedinenieto-s-iztochna-rumeliya-obzor.html", "text": "Тази година се навършват 132 години от Съединението на Княжество България с Източна Румелия. След Берлинския конгрес от 1878 година, България е разделена на Княжество България и Източна Румелия, която остава в пределите на Османската империя. Останалото под османска власт българско население се стреми към обединяване с освободените българи. Така през 1880 г. е създаден Българският таен централен революционен комитет (БТРЦК), чиято основна задача е да осъществи обединението на Княжеството с Източна Румелия. За да се координира работата с местното население, се учредяват и комитетите „Съединение”. През февруари 1885 година начело на БТРЦК застава Захари Стоянов, който подкрепя идеята Съединението да стане под скиптъра на княз Александър Батенберг.\r\nНа 6 септември 1885 година в Пловдив навлизат отрядите на Чардафон Велики (Продан Тишков) и майор Данаил Николаев. Арестуван е областният управител на Източна Румелия - Гаврил Кръстевич. Създадено е временно правителство начело с д-р Георги Странски, което обявява присъединяването на Източна Румелия към Княжество България.Два дни по-късно Княз Александър I Батенберг с нарочен манифест утвърждава присъединяването на областта и приема да бъде титулуван занапред като княз на Северна и Южна България. След продължителна дипломатическа борба на Цариградската посланическа конференция (1885-1886) Съединението получава признание с подписването през 1886 г. на Българо-турска спогодба. Днешният ден е обявен за официален празник на България с решение на Народното събрание от 18 февруари 1998 година. В цялата страна празникът бе отбелязан с редица официални прояви и събития, част от които започнаха още на 5-и вечерта в град Съединение.\r\nКулминацията на честванията бе в град Пловдив, където държавният глава участва в тържествената церемония на площад „Съединение“ и произнесе слово. Президентът заяви, че Съединението е първият бляскав и успешен епизод по трънливия път на модерна България. То е дълбоко обмислен, колективен акт на един вдъхновен народ. Народ, опиянен от свободата и готов на жертви в името на благородната цел - националното обединение и отхвърлянето на всяка зависимост. Румен Радев подчерта, че Националното обединение и чистата и свята република на Апостола са свещените идеали, които ХХ век не сбъдна, но те останаха въжделеният хоризонт, към който българите крачеха през войни, въстания и вътрешни сътресения десетилетия наред. \r\n„Вече 132 години се връщаме към този славен момент - Съединението на Княжество България и Източна Румелия. Опитваме се да проумеем как тъй на седмата година от свободата българите се оказват по-зрели, отколкото сме днес, способни да постигнат национална цел с един почти безкръвен акт. Достатъчно силни да отстоят Съединението при Гургулят и Сливница два месеца по-късно и способни да превърнат младата си държава от зрител в актьор на балканската и европейската политически сцени“, каза президентът.\r\nДържавният глава изтъкна, че отговорът е в единението, но мнозина спекулират с тази дума и личната корист я ерозира отвътре. Затова днес страдаме от разединение и липса на вяра. „Нихилизмът не е изход. Изходът е в преоткриването на този стар урок от 1885г. В личната отговорност и спомена за времето, когато политици и граждани се възприемат и действат като актьори на историята, а не като нейни безпомощни заложници“, заяви Румен Радев и подчерта, че по празниците не ни трябват възхвали, а разум и почит към смелите, които плащат цената на малодушните.\r\nкметът на Пловдив Иван Тотев разказа в словото си за великото дело на съединистите от Пловдив и околността и посочи, че \"пловдивчани помнят и ценят делото на дедите си и се гордеят с това място на гордост и поклонение каквото е площад Съединение и музеят на Съединението\". „Днес Пловдив гледа уверено напред“, каза още кметът.\r\nПроявите в Пловдив започнаха с тържествен молебен, отслужен от пловдивския митрополит Николай в съслужие с всички свещеници от епархията. В катедралния храм дойдоха областният управител на Пловдив Здравко Димитров, кметът на града Иван Тотев, председателят на Общинския съвет Савина Петкова, бригаден генерал Явор Матеев, началник на Пловдивския гарнизон и командир на 68 бригада Специални сили, районни кметове и депутати – представители на българската държавност и общественици и християни. „В началото на третото хилядолетие името на България, като една от най-старите европейски държави окончателно се утвърди като гарант за сигурност и за стабилност, като страна на достоен, трудолюбив и свободен народ“,  каза пловдивският митрополит Николай в словото си по време на тържествения молебен. „Паметна и свещена за всяко българско сърце е днешната дата и празникът, който ни събира под сводовете на храма в този септемврийски ден – Деня на съединението на разкъсаната някога българска държава и на тържеството на свободния и независим български дух”, добави владиката. Според него възторг и заслужена гордост изпълват душите и сърцата на всеки един от нас при спомена за това родолюбиво, величаво и свято дело, каквото е съединението и при спомена за всички онези наши предшественици, които са намерили в себе си воля да се противопоставят на силните на деня, за да съберат в едни граници разпиляното ни отечество и да обединят изстрадала майка България. „Като народ и като общество ние нерядко допускаме да ни ръководи не заветът на съединението, а духа на разединението, пренебрегвайки така оставеният ни от нашите предшественици образец”, каза още пловдивският митрополит Николай. Той призова духът на единството никога да не оставя нашия народ, неговата държава и общество и неговата майка Българската православна църква.\r\nПреди молебена пред журналисти пловдивският кмет Иван Тотев  коментира, че 6 септември е най-пловдивският ден в българската история и пловдивчани много се гордеят с това, което е извършено от предците им. По думите му, енергията за извоюване на съединението се е събирала още от началото на Възраждането, с център Пловдив. „Това е дало резултат в борбата за църковна независимост и цялата тази енергия, която се е събирала около век, накрая завършва в 6 септември”, добави кметът. „Това е една дата, която акумулира цялата тази положителна енергия и желание на пловдивчани и на хората да живеят в една голяма България, в една обща държава, в един огромен идеал”, каза още Иван Тотев. По думите му тези 7 години са били златни години за Пловдив. „Това е време, в което интелигенцията, големите български умове са били в града. Това са 7 години, в които Източна Румелия се е развивала като една почти независима държава, а западните медии дори са я наричали Втора България, Тракийска България”. Според него на фона на всичко това пловдивчани са направили саможертва, което е един огромен подвиг, показател за това какви хора са живели в града и какви идеали са изповядвали те.\r\n„Урокът за България от този ден е само един – Съединението прави силата”, каза бригаден генерал Явор Матеев, началник на Пловдивския гарнизон и командир на 68 бригада Специални сили, По думите ми, Източнорумелийската милиция тогава е тази, която реално спасява акта на съединението със знаменития си марш за три дни от турската до сръбската граница и с паметните боеве при Сливница, а това са предците на съвременната българска армия. Според него с акта на съединението България е доказала на света, че може сама да взима и отстоява решения и своите национални интереси.\r\nСлед молебена бяха поднесени венци и цветя на паметника на Захари Стоянов и на паметната плоча на майор Райчо Николов. В 12.00 часа на площад „Съединение”, бяха наградени победителите в 42-ия Международен  мемориален маратон „Съединение“, който стартира от площада в град  Съединение, както и участниците във велопохода „Съединение“. \r\nПред погледите на стотици жители и гости на града, събрали се на площад „Централен“ пред Военния клуб, Комитет „Родолюбие“ показаха как на този ден през 1885 година четата на Чардафон Велики (Продан Тишков) и майор Данаил Николаев влизат с отрядите си в Пловдив, арестуват областния управител на Източна Румелия Гаврил Кръстевич и обявяват Съединението на Княжество България и Източна Румелия. За първи път във въстановката бе показано копието на Марашкото знаме, което е ушито в нощта на 5 срещу 6 септември. \r\nОсвен жителите и гостите на Пловдив празничната въстановка беше наблюдавана и от вицепрезидентa Илияна Йотова, депутати и кметът на града Иван Тотев. \r\nВ София официалната церемония бе пред Мавзолея-костница на княз Александър Първи Батенберг. Стотици граждани поднесоха венци и цветя пред Мавзолея и наблюдаваха възстановка на събитията от Съединението, представена от сдружение \"Национален съюз Единение\". В празничното честване участваха Националната гвардейска част, Формация \"Българи\", които изпълниха популярни маршови песни, както и актрисата Василка Сугарева. Сред официалните лица на събитието бяха председателят на Народното събрание Димитър Главчев и кметът на София Йорданка Фандъкова. В словото си председателят на парламента заяви, че дейците на Съединението ни са ярък пример за беззаветна служба на националния идеал, за това как трябва да се работи за общото дело. „На днешния исторически ден не можем да не си дадем сметка, че един народ върви напред, когато е обединен около общо споделени цели, когато ясно съзнава своите справедливи искания и интереси и когато неговите избраници и предводители са достойни за народното доверие и подкрепа“, отбеляза още Димитър Главчев в приветствието.  Кметът на столицата Йорданка Фандъкова подчерта от своя страна, че да помним Съединението означава да знаем, че голямата ни сила като народ е в това да сме заедно. „Нуждаем се днес от този урок и от този пример за непримиримост в защита на стремежите на нацията“, допълни тя. „Съединението на България показва ясно, че силата на една нация е в силата на нейния дух, във висотата на целите, в единението и копнежите на сърцата и в дни на лутане неговата светлина чертае пътя“, заяви Фандъкова. По думите й Съединението показва, че това, което ни обединява е добруването на българския народ.\r\nС тържествен ритуал на площад „Георги Измирлиев“ бяха отбелязани 132 години от Съединението в Благоевград. Точно в 11.00 часа под звуците на Националния химн на Република България в изпълнение на Биг Бенд – Благоевград започна честването на празника. Пред паметната плоча на загиналите във войните за Обединението и Независимостта на България политици, общественици, културни дейци и граждани сведоха глава в знак на признателност пред героите на България. В ритуалът по полагане на цветя и венци участие взеха кметът на Благоевград д-р Атанас Камбитов, заместник-областният управител Иван Стоянов, председателят на Общински съвет – Благоевград Радослав Тасков, народният представител и областен координатор на ПП ГЕРБ Даниела Савеклиева, политици от различни политически партии, представители на патриотични организации, свещеници от Благоевград, директори на културни институции и граждани. Кметът на Благоевград д-р Атанас Камбитов заяви, че Съединението трябва да ни служи като урок, че когато всички заедно отстояваме нашата кауза и интереси, нещата се случват. По думите му в днешно време има много каузи, зад които трябва да заставаме всички. Според него днес за съжаление има и много неща, които ни разделят, но има и такива, които ни обединяват. За пример кметът д-р Атанас Камбитов посочи подкрепата на всички по отношение на Договора за добросъседство между България и Македония. Д-р Атанас Камбитов каза още, че през 1885 година, когато Съединението на Княжество България и Източна Румелия става факт международната обстановка е била доста по-сложна от днешната, а Великите сили твърдо са стояли против съединиският акт. Кметът Камбитов отбеляза, че въпреки това с общи усилия нещата се случват, което би трябвало днес да ни служи като урок от историята. От своя страна народният представител и областен координатор на ПП ГЕРБ Даниела Савеклиева коментира, че  6 септември е една от най-значимите дати в българската история не само, защото поправя една несправедливост след Берлинския конгрес, а и защото е само и единствено постижение на българския народ. Тя подчерта, че трябва да помним и да знаем, че подвигът на нашите предци е много значим и велик, затова наш дълг е никога да не го забравяме. Савеклиева добави, че и днес основната задача на всички българи и на всички български политици трябва да бъде търсенето на общи каузи, които ще ни накарат да се чувстваме горди. \r\nВ Бургас честванията започнаха на площад „Атанас Сиреков“ с издигане на националния флаг на Република България и флаговете на Европейския съюз и на Община Бургас. Пред Паметника на 24-ти Черноморски пехотен полк пред Военния клуб беше отслужена заупокойна молитва в памет на падналите в Сръбско-българската война през 1885 г. Венци и цветя на признателност поднесоха зам.-кметовете на Бургас Руска Бояджиева, Красимир Стойчев и Лорис Мануелян, областният управител Вълчо Чолаков, председателят на Общинския съвет Костантин Луков, главнокомандващият на Военноморска база-Бургас комодор Мален Чубенков, директорът на ОД на МВР комисар Калоян Калоянов, бургаски депутати, общински съветници, родолюбиви организации и признателни граждани. Почит към подвига на героите отдадоха още части от Военноморски гарнизон-Бургас, сухопътни и военно-въздушни войски, а за автентичната атмосфера на празничния ден допринесоха музикантите от представителния Бургаски духов оркестър. Честванията в Бургас, посветени на Съединението на Княжество България с Източна Румелия, продължиха с празнични фоклорни концерти на ансамбъл „Атанас Манчев“ на площада пред Община Бургас и на пенсионерските клубове в града на открита сцена „Охлюва“ в Морската градина.\r\nДесетки жители и гости на Варна се включиха в поклонението и шествието по повод Съединението на Княжество България с Източна Румелия. По традиция честванията започнаха пред паметната плоча на Княз Александър I Батенберг на сградата на Държавния архив. Мястото е исторически свързано с датата 6 септември, защото именно тук е произнесен официално актът на Съединението. Отбелязването на 132-рата годишнина от Съединението на България продължи с шествие, водено от Представителния духов оркестър на Военноморските сили, до сградата на общината, където се намира Паметникът на героите от Сръбско-българската война. Там бе отслужена заупокойна молитва. С минута мълчание и на колене присъстващите официални лица и граждани почетоха паметта на загиналите в Сръбско-българската война и за Съединението на България. Сред множеството се открои младо семейство с две деца – момче и момиче, облечени в красиви народни носии. С военен ритуал венци на паметника бяха положени от Община Варна, Областна администрация – Варна, командирът на Военноморските сили контраадмирал Митко Петев, председателят на Общинския съвет – Тодор Балабанов, директорът на ОД на МВР – Даниел Пашов, народни представители, районни кметове, неправителствени организации и граждани. Събитието пред Паметника на героите от Сръбско-българската война завърши с тържествен марш на почетния караул на Военноморските сили. Програмата по отбелязване на Съединението продължи на сцена „Раковина“ в Морската градина, където от 14.00 часа се състоя фолклорен концерт с участието на любителски състави от Варненска област. От 18.30 часа на входа на Морската градина се състоя концерт на Представителния духов оркестър на Военноморските сили. В 19.00 часа на сцената на Римските терми се проведе фолклорна фиеста.\r\nГодишнината от Съединението във Велинград започна в 11.00 часа с тържествен ритуал за издигане на националното знаме на България, последван от слово на кмета на Община Велинград д-р Костадин Коев. Програмата продължи с парад-дефиле на Младежки духов оркестър с мажоретен състав  “Димитър Мечев“. Участие в празничната програма взеха самодейни танцови и певчески състави от родопската община. В община Стрелча празничният ден започна с тържествена света литургия в храм „Свети Архангел Михаил“ в средногорския град и продължи с тържествено слово и доклад за участници от община Стрелча в Съединението. По случай 6 септември – Съединението на България, Етнографската експозиция и централната сграда на Регионален исторически музей – Пазарджик бяха отворени за посещение със свободен достъп.\r\nОт 10.30 часа пред сградата на Община Велико Търново с издигане на знамената на България старопрестолния град и Европейския съюз започнаха честванията в града по повод 132 годишнината от Съединението. В словото си кметът Даниел Панов заяви, че Търновци и Търново имат своя значима роля в историческия процес на обединението на България в една държава и в подготовката на Съединението. Той припомни, че на 29 август 1878 година, или една година след Освобождението на Търново, в старата столица е създаден първият български комитет „Единство“, чийто основатели са Любен Каравелов, Стефан Стамболов, Жоржо Бончев, Цани Гинчев, д-р Стат Антонов и Георги Живков. „Тези смели и достойни мъже си поставят общонационалната задача – организирана борба за обединение на българските земи. И днес върху фасадата на Старата поща стои паметната плоча, която ни напомня, че един от най-важните  държавнически актове от края на 19 век – Съединението, започва именно от Велико Търново. Днес  ние свеждаме чела в знак на преклонение и почит пред живота и приноса на всички смели, достойни мъже и жени, великотърновци и българи, които вградиха себе си във величавия народен акт на Съединението“, заяви в празничното си слово Даниел Панов. Той подчерта, че великотърновци пазят спомена и за всички, които са защитили акта на Съединението в Сръбско-българската война. „Славните ни и достойни предци оставиха костите си при Сливница, Гургулят, Цариброд и Пирот, за да защитят не само Съединението, но и българската държавност, чест и достойнство. Почитаме тяхната смелост и родолюбие, тяхното безстрашие да се изправят пред целия свят и да заявят, че свободна България трябва и ще бъде съединена. Длъжни сме не просто да помним и да честваме това събитие. Дължим на народа и на предците си с делата си днес, всеки ден, да бъдем истински родолюбци, да пазим и да надграждаме Съединена България“, заяви кметът. Панов определи Съединението като един от знаковите случаи в националната ни история, в който институциите, политиците, партиите, дипломатите и военните следват безусловно волята на своя народ. „Политиката, личните пристрастия, както и всички други съображения отстъпват пред ясната и категорична народна воля за единство. В своята хилядолетна история държавата и народът ни за съжаление често са ставали заложници на геополитически интереси. Често т. нар. Велики сили са вземали решенията вместо нас и най-често в наш ущърб. Съединението е историческо събитие, което разкрива характера, решимостта и силата на българския народ да брани своите национални интереси без оглед на международната политика и силните на деня“, посочи Даниел Панов. От 10.50 часа пред паметника „Майка България великотърновският митрополит Григорий отслужи благослов, след което последва военен ритуал. От 11.15 часа по главната улица „Васил Левски“ почетният караул на Национален военен университет „Васил Левски“  премина в тържествен марш. Честванията в града завършват с прожекция на аудиовизуалния спектакъл „Царевград Търнов – звук и светлина“.Видин отбеляза празника с церемония пред паметника на Скърбящия воин в града. Слово по случай 6 септември произнесе кметът на Видин Огнян Ценков. В него той подчерта огромното значение на този исторически акт, отворил нов път и възможности за развитие на страната ни. Ценков се спря на сложната политическа обстановка, в която българският народ трябва да отстоява идеята за обединението, а интересите на големите европейски държави тогава довеждат до братоубийствената Сръбско-българска война. „Месеци след Освобождението на България през лятото на 1878 г. Берлинският конгрес на Великите сили разпокъсва страната ни на няколко части. Идеята за Обединението на България се превръща в национална, но изключително трудно за изпълнение кауза на българското общество. Великите сили, с изключение на Англия не приемат Съединението. Преплитането на интересите на Великите сили довежда до братоубийствената Сръбско-българска война“, каза Огнян Ценков. Всяка година на 6 септември видинчани свеждаме глава пред този знаков паметник на Скърбящия воин. Фигурата на войника, привел уморено глава е издигната от признателното видинско гражданство в памет на войниците загинали в Сръбско българската война, които с кръвта си скрепиха Съединението на Княжество България и Източна Румелия. Това е паметник – костница на победата на България в Сръбско-българската война, който е уникален с фигурата на българския войник, който не ликува, а скърби за убитите си другари в тази война. Автор на паметника е големият скулптор Андрей Николов. Пръв забелязва величието на Скърбящия войн английският журналист Берлайн. През 1919 година той минава през Видин и пише: Такъв паметник и в просветена Европа няма. Умиращият гренадир, макар и победител, съжалява за братоубийствената война. Пред този паметник на днешния празник видинчани си припомниха отново неимоверните усилия и високата цена, която плаща българският народ в името на националната идентичност и запазване целостта на държавата. „Не можем да отминем факта, че тази победа за българите е изпълнена с много болка и оставя незаличими следи заради скъпите загуби и заради съдбовния избор, който изправя два братски народа един срещу друг. За това говори и монументът пред, който днес свеждаме глава“, каза в словото видинският кмет Огнян Ценков и честити празника. По традиция пред паметника на Скърбящия воин бяха поднесени венци и цветя. На тържественото честване присъства Белоградчишкият епископ Поликарп от Видинска митрополия, много граждани, представители на държавни институции, политически партии, тук бяха и народните представители от ГЕРБ Владимир Тошев, от БСП Цветан Топчиев и Патриотичния фронт Росен Живков. \r\nС тържествена церемония пред паметника на загиналите във войните „Лъвчето“ във Враца бе отбелязана 132-ата годишнина от Съединението на Княжество България с Източна Румелия. „На днешния ден - Денят на Съединението милиони българи, както в нашата страна, така и зад граница, отбелязват празника, който обединява България. Ден, в който всеки трябва да се замисли, доколко има своя принос в това, да бъдем единни и да запазим България, заради която нашите предци са умирали без страх и свян. За онази свобода и единство, които днес приемаме като даденост. Ние, днешните наследници на онези велики българи имаме не толкова трудната задача - да се обичаме и по-малко да се мразим, да загърбим омразата към съседите, а да погледнем в собствения си двор и да го пазим. Тогава съм убеден, че по този начин ще сме почели достойно нашите предци и ще направим тази толкова трудна за осъществяване българска дума – заедно. По този начин не само ще запазим нашата България, но и ще я развиваме. Убеден съм, че можем. Трябва само да си повярваме и съм сигурен, че ще успеем. Нека го направим! Честит празник!“, каза в словото си кметът на Община Враца Калин Каменов. По време на празника бяха изнесени исторически факти за Съединението, представени от Мирослава Топалова – уредник в Регионалния исторически музей. Благодарствен молебен и водосвет отслужи Негово Високопреосвещенство Врачански Митрополит Григорий.\r\nНа тържественото честване присъстваха народните представители инж. Петя Аврамова, Николай Иванов, Иван Генов и Красимир Богданов, областният управител Малина Николова, председателят на общински съвет Румен Антов, общински съветници и граждани.\r\nУчастие в програмата за отбелязване на годишнината взеха духов оркестър при Народно читалище „Развитие – 1869“ и военнослужещи от поделение 54 990 – Враца. В знак на признателност пред героизма и саможертвата на загиналите във войните пред монумента бяха поднесени венци и цветя.\r\nС церемония по тържествено поднасяне на венци и цветя пред паметника на Продан Тишков – Чардафорн Габрово отбеляза 132 години от Съединението на Княжество България и Източна Румелия. Ритуалът започна в 10.30 часа. „Това чисто българско завоевание¬, без външни подбудители, крепители и защитници, е първата категорична заявка за самостоятелно, равноправно участие на българите в модерната история на Европа и първият ясен знак за европейските политици, че трябва да се съобразяват с млада България“, се казва в поздравителен адрес на Община Габрово. \r\nТържествено отбелязване на 132-годишнина от Съединението се състоя в Дупница. Кметът инж. Методи Чимев започна преписа на „История славянобългарска“ точно в 10.14 часа, когато на този ден преди 132 години е обявено Съединението на Княжество България с Източна Румелия. Изготвен е график с участието на всички читалища и училища в общината, които ще получат в плик своята част от текста, който трябва да бъде преписан. Инж. Методи Чимев предаде специално изработената за целта книга на НЧ „Зора“, които поемат щафетата. Задължително ще бъде използван определен за това химикал с черен цвят, като накрая ще бъдат изписани имената на абсолютно всички участвали в преписа. Целият препис ще бъде готов до празника на Дупница – 19 октомври, когато ще бъде представена на тържествената сесия на Общински съвет. \r\nВ словото си инж. Методи Чимев заяви, че трябва да сме горди българи с велика история. Той изказа своите надежди, че това начинание ще обърне повече внимание на децата, които ще се включат в преписа. В 10.30 честването на празника продължи с поднасяне на венци и цветя пред паметната плоча на Опълченците от Дупница. Пред подвига им се поклониха кметският екип, общински съветници и граждани. Освен рецитал на общинския духов оркестър, празникът продължи и с концерт на пл. „Свобода“.\r\nС водосвет за здраве и благоденствие, отслужен в храм „Св. Йоан Предтеча“ празникът бе отбелязан в Казанлък. Слово за Съединението изнесе директорът на Библиотека „Искра“ Анна Кожухарова, която подчерта, че „ Съединението е дата с особено значение в българската история, защото, както казва Вазов, това е една чиста българска революция, сътворена по най-безпроблемния начин в сърцата и в душите на българите. Говорейки за Съединението, трябва да помним неговите завети. “Съединението прави силата“ не е символ на минали времена. Съединението показва, че независимо от съсловен характер, от социален статус и от политическа ориентация, когато българите са обединени, когато мислят в една посока, те могат да постигнат грандиозни резултати, какъвто е резултатът на Съединението: изграждане на една свободна държава, обединение на територии, разпокъсани по силата на Берлинския договор.“ Кожухарова заяви още, че ако трябва да се търси аналог на събитията в разреза на местната история, може би трябва да бъде отхвърлена и тезата, че в Казанлък Съединението е преминало спокойно.\r\nЛитературно – музикална композиция „България – свободна и съединена“ изнесоха деца от читалището в село Копринка. В програмата на честванията взе участие и Смесен хор „ Петко Стайнов“ към НЧ „ Искра“.\r\nСъбитието бе съпътствано с изложба „Съединението на България в Казанлък“ на ИМ „Искра“, библиотека „Искра“ и Музея на фотографията, която бе подредена в двора на храма. Изложбата представя всички документи от фондовете на трите културни института, които илюстрират момента на Съединението. Сред тях са и публикуваният в оригинал в Държавен вестник Манифест на княз Александър I за съединението на Северна и Южна България, както и спомени на съвременниците на събитието в Казанлък, сред които и тези на Константин Бозвелиев. Представени са и участници в делегацията до руския император по въпросите на Съединението, сред които и един от видните казанлъчани Ботьо Папазов, който след това става един от най-активните членове в създадените нови структури в Казанлък.\r\nНа събитието присъстваха представители на Община Казанлък и Общинския съвет, на патриотични и неправителствени организации, граждани.\r\n132 години от Съединението на Княжество България и Източна Румелия бяха отбелязани тържествено и в Кюстендил. Празничната програма започна с издигането на националния флаг на Арката на площад „Велбъжд” и изпълнение на националния химн на Република България от професионалния духов оркестър. На отбелязването на празника присъстваха областният управител Виктор Янев и кметът на община Кюстендил Петър Паунов. Местната власт беше представена и от председателя на Общинския съвет Михаела Крумова. На честването присъстваха и представители на политически и неправителствени организации, както и на патриотични сдружения и съюзи. В словото, посветено на празника беше посочено, че на 6 септември 1885 година българският народ извършва едно от най-забележителните дела в своята нова история – Съединението на Северна и Южна България, а този ден се е превърнал в символ на националното единство. Присъстващите изразиха своя поклон пред смелостта и подвига на хората, чието родолюбие и гражданска доблест дават днес правото на всички да се наричат с гордото име българи. В знак на признателност бяха поднесени венци и цветя пред паметника „Булаир”.\r\nВ Пазарджик празничните тържества започнаха точно в 11.00 часа с изпълнение на Духов оркестър към симфонично-оперетно дружество „М-ро Георги Атанасов” – Пазарджик, както и Ансамбълът за народни песни и танци „Пазарджик“. Въпреки това без официална церемония по издигането на националния флаг и празнични слова от представители на местната власт премина отбелязването на 132 години от Съединението в областния град. По пейките на площада бяха насядали десетки предимно възрастни хора, но на самия площад почти нямаше присъстващи. Отсъстваха и ръководните представители на местната власт – от община и Общински съвет, депутати, представители на ръководни длъжности от администрацията. Словото за Съединението бе прочетено от водеща, след което изпълнението на оркестъра продължиха около час и честването приключи.Русе отбеляза празника с тържествена церемония и полагане на венци и цветя на пл. „Александър Батенберг“ пред Паметника на загиналите през Сръбско-българската война, където бе строен почетен караул под звуците на Общинския духов оркестър с диригент Димчо Рубчев.\r\nРусенският митрополит Наум заедно със свещеници от Русенската Митрополия отслужи заупокойна молитва в памет на загиналите и благодарствен молебен в чест на Съединението на България. Сливен отбеляза навършването на 132 години от Съединението с церемония по издигане на националното знаме се състоя на площад „Хаджи Димитър“. Сливенският митрополит Иоаникий и свещеници от Сливенска епархия отслужиха благодарствен молебен за здраве и добруване. Кметът Стефан Радев подчерта в словото си, че датата 6 септември е една от най-бележитите в българската история. Церемонията приключи с ритуал по полагане на венци и цветя пред паметника на Хаджи Димитър и сливенските възрожденци, след което се състоя празничен концерт на Ансамбъла за народни песни и танци – Сливен. Цветя бяха поднесени от името на народния представител Десислава Танева. Сред гостите на тържественото отбелязване на Съединението на България бяха народните представители Таско Ерменков и Кольо Милев, председателят на Общинския съвет Димитър Митев, областният управител Чавдар Божурски, ръководители на държавни институции, общински съветници и граждани. Организатори на събитието са община Сливен, военно формирование 22220 и Сливенската света митрополия. \r\nС тържествен военен ритуал в Стара Загора бяха поднесени венци и цветя пред Паметника на загиналите във войните старозагорци в парк „Александър Стамболийски“. Административното ръководство на града и десетки граждани отбелязаха 132-рата годишнина от Съединението на България. Командирът на Втора механизирана бригада бриг. ген. Костадин Кузмов поздрави присъстващите с празника и припомни в словото си историята на великото дело на Съединението. Той отправи послание народ и държава да се ръководят от девиза „Съединението прави силата“ и да живеем така, че да я има България и за в бъдеще. Пред светлия подвиг на дейците на Съединението военнослужещи от Втора механизирана бригада поднесоха венци от Община Стара Загора и Старозагорския гарнизон, Общински съвет Стара Загора и областният управител на област Стара Загора. Пред Паметника на загиналите старозагорци в Балканската война, Първата и Втората световнa войнa, цветя положиха народни представители, общински съветници, представители на политически партии и обществени организации, много старозагорци.В общоградският ритуал за преклонение пред делото на участниците в Съединението на Княжество България и Източна Румелия участваха народните представители Емил Христов и Радостин Танев, областният управител Гергана Микова, председателят на Общинския съвет Таньо Брайков, зам.-кметовете Иванка Сотирова и Красимира Чахова, общински съветници и общественици. В парка се състоя празничен концерт на АНТП „Зорница“ при НЧ „Климент Охридски 1858“.\r\nЖителите на Тополовград също се поклониха пред обединителите на България. Отбелязването на 132–та годишнина от Съединението на Княжество България с Източна Румелия започна с националния химн. Рецитаторът Ангел Крумов прочете манифеста на княз Александър Батемберг.\r\nи рецитира стихове за България. Деца от Детска градина “Щастливо детство” се включиха в празничната програма с емблематичните Вазови стихотворения “Аз съм българче” и “Де е България”. Исторически факти за голямото събитие припомни в своето празнично слово Райна Атанасова – секретар на читалището в Тополовград. Венци и цветя пред паметника на загиналите поднесоха представители на Община Тополовград, Общински съвет Тополовград, на институции, организации, политически партии. Сред присъстващите на събитието бяха председателят на ОбС Васил Сяров, заместник - кметът на общината Наско Стоянов, секретарят Антоанета Димитрова, председателят на читалището Трифон Ламбов.Шумен отбеляза 132 години от Съединението  с тържествена церемония пред Паметника на загиналите във войните шуменци на пл.„Кристал“. Венци и цветя бяха поднесени от представители на държавната и на местната власт, народни представители, членове на политически партии, обществени организации и граждани. Приветствие към присъстващите отправи полк. Емил Симеонов, началник на Шуменския гарнизон. „Денят на Съединението- съдбоносни дни, българският народ смело и гордо и заявява- Съединение! и доказва, че може да разчита на собствените си сили, доказва го като дава пример и до днес, че когато сме единни и стоим на страната на правдата няма невъзможни неща“, каза в словото си полк. Емил Симеонов. Той посочи, че Съединението е най-значимото събитие в новата ни история, изцяло българска победа, принадлежаща на победния дух на българския войник, безпрецедентен пример на всенароден подвиг, в който отдаваме почит и признателност към всички дейци на Съединението. „Нужно е да отдадем същата почит и на онези, които са останали безименни в това дело. Те са изпълнявали своя дълг, не знаем техните имена, но ние, съвременниците трябва да помним, че тяхната победа по право и достойнство е неизменна част от българската история, от възраждането на България“, заяви полк. Симеонов. Той призова  и днес да бъдем съединение в името на България. \r\nОтбелязването на 132-рата годишнина от Съединението на Княжество България с Източна Румелия в Ямбол започна с изпълнения на Ямболския духов оркестър на площада пред общината. След това продължи с ритуал по издигане на националния флаг, празнично слово на кмета и благодарствен молебен. В ритуала участва представителна военна част на Ямболския гарнизон. Честването на Съединението продължи с шествие по ямболските улици до паметника на загиналите за националното ни освобождение, където бяха поднесени венци и цветя. В Стралджа  по повод празника на Съединението в парк „Младост“ бяха поднесени венци и цветя пред паметниците на загиналите за свободата на България стралджанци.", "date": "2017.09.07", "title": "България отбеляза 132 години от Съединението с Източна Румелия (ОБЗОР)"}
{"url": "http://www.focus-news.net/news/2017/09/07/2433210/pravda-voennite-eksperti-opredelyat-sau-koalitsiya-kato-edna-klasa-nad-artileriyata-na-nato.html", "text": "Руските и чуждестранните военни експерти определят Самоходната артилерийска установка (САУ) „Коалиция“ като най-добрата в света. Както пише в американски медии, „Коалиция“ по тактико-технически пказатели превъзхожда аналогичните установки на страните от НАТО. В алианса се приема за еталона САУ PzH 2000, която от 1998 година е на въоръжение в германската армия и може да произведе 10 изстрела в минута с максимална далекобойност 40-50 километра. Вече е ясно, че новата руска техника е едно ниво нагоре по показатели, пише руското издание „Правда“.\r\nРазработката „Коалиция“ започна преди 15 години. САУ е снабдена с 152-милиметрово нарезно оръдие, дълго почти 8 метра. Тя може да унищожава цели далеч зад линията на фронта. Може да поразява командни пунктове на противника, средства за Противоракетна и Противовъздушна отбрана, снабдителни линии, пътища за рокади, а освен това може да води контрабатарейна борба, оставайки невредима за артилерията на противника. Освен това, „Коалиция“, по нивото си на автоматизация, плътно се приближава до роботизираните артилерийски комплекси и в бъдеще на нейната основа ще бъде построена нова „безпилотна“ гаубица, която ще може самостоятелно да решава бойни задачи, зададени от човек.\r\nПревод и редакция:", "date": "2017.09.07", "title": "„Правда“: Военните експерти определят САУ „Коалиция“ като една класа над артилерията на НАТО"}
{"url": "http://www.focus-news.net/news/2017/09/07/2433211/mk-za-kakvo-sa-nuzhni-na-rusiya-mirotvortsite-na-oon-v-donbas.html", "text": "Представителят на Русия за Минските преговори по урегулирането на конфликта в Донбас Борис Гризлов заяви, че самопровъзгласените Донецка и Луганска народни републики (ДНР и ЛНР) са се съгласили руската визия за присъствието на миротворци на ООН в региона. Освен това, той подчерта, че освен отвеждането на въоръжението от линията на фронта, Киев също трябва да даде на Донецк и Луганск особен статус, който е предвиден в Минските съглашения. Руското издание „Московский Комсомолец“ попита експерти, дали е Възможно това.\r\nКакто е известно, украинските власти нееднократно за заявявали, че разместването на миротворчески контингент на линията на съприкосновение, фактически ще доведе до това, че Донецк и Луганск ще станат част от Росия. Както по-рано са казвали събеседниците на изданието, такъв риск действително съществува, но в този случай Москва се опитва да намери възможност да спре кръвопролитието в Източна Украйна, а не да раздели страната.\r\nВъв връзка с това, Русия, е възможно, да иска да се застрахова от възможен развал на съседната страна, което не се стреми особено много да съхрани своята териториална цялост, особено ако си спомним перманентните блокади на Донбас и периодическите призиви за кървава разправа над жителите му. \r\nСпоред Директора на Института за миротворчески инициативи и конфликтология на Русия, Дениса Денисова, въвеждането на миротворци дава малко надежди за обединението на Украйна и по-скоро те ще позволят на ДНР и ЛНР да възстановят мирния начин на живот и да преминат на ново ниво в преговорите с Киев.\r\nНа свой ред, Директора на Фонда за прогресивна политика Олег Бондаренко смята, че даването на населението на Донецк и Луганск на особен статус няма да означава край на противостоянието в Донбас.\r\nЧленът на обществения съвет към Министерството на външните работи на Украйна Андрей Бузаров счита, че руската инициатива за изпращането на миротворци на линията на съприкосновение, по принцип, не може да бъде реализирана на практика.\r\nПревод и редакция:", "date": "2017.09.07", "title": "„МК“: За какво са нужни на Русия миротворците на ООН в Донбас"}
{"url": "http://www.focus-news.net/news/2017/09/07/2433212/sport-tri-amerikanki-veche-se-klasiraha-za-polufinalite-na-otkritoto-parvenstvo-na-sasht-chakat-chetvarta.html", "text": "Коко Вандеуей победи световната Номер едно Каролина Плишкова от Чехия с 7:6, 6:3 и стана третата американка, която се класира за полуфиналите на Откритото първенство на САЩ. По-рано се класираха Винъс Уилямс и Слоун Стивънс. Представителките на Съединените щати може да станат 4 от 4, ако Мадисън Кийс победи Кая Канепи в последния четвъртфинал.\r\nПоражението на Плишкова я смъкна от първото място в ранглистата и там в момента е испанката Гарбине Мургуса.", "date": "2017.09.07", "title": "Спорт: Три американки вече се класираха за полуфиналите на Откритото първенство на САЩ, чакат четвърта"}
{"url": "http://www.focus-news.net/news/2017/09/07/2433213/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на Русия Владимир Путин предположи, че Донецк и Луганск могат да дадат асиметричен отговор на доставката на „смъртоносно оръжие“ на Украйна, от страна на САЩ. Той не изключи, че Донецката народна република (ДНР) и Луганската народна република (ЛНР) може също да доставят оръжие – в „други зони“ на конфликта. Експерти и представители на непризнатите републики почти единогласно възприеха думите на руския президент, като съвършено еднозначен намек. На какво именно, пита руският вестник \"Взгляд\".\r\nВъзможна доставка на оръжия от САЩ за Украйна, може да има неочаквани последствия. Това заяви във вторник президентът на Русия Владимир Путин. „Има определени международни правила и подходи – доставката на оръжия в зоната на конфликта не помага за умиротворяването, а само усложнява ситуацията“, напомни той.\r\nПодобни действия няма да изменят ситуацията в Източна Украйна, но ще доведат до увеличение на броя на жертвите, освен това, Въоръжените сили на ДНР и ЛНР разполагат с достатъчно свое оръжие, включително такова, взето от противника, отбеляза Путин.\r\nВ случай на доставка на оръжие в Украйна, републиките могат да отправят „налично у тях оръжие в други зони на конфликта, които са чувствителни за тези, които създават проблеми на ДНР и ЛНР“, подчерта руският президент. САЩ трябва да отчетат това, когато вземат решения, предупреди той.\r\nНапомняме, че в неделя, ръководителят на Службата за сигурност на Украйна (СБУ) Василий Грицак обвини Русия, че е организирала терористични нападения в Украйна, в ефира на украински телевизионен канал. Той се обърна към ръководителя на Федералната служба за сигурност (ФСБ) на Русия Александър Бортников, като „офицер към офицер“ и отбеляза, че „Даже в условията на война има правила, които не трябва да бъдат нарушавани от сътрудниците на специалните служби. Вие преминахте всички възможни линии, които можехте. И вие, и аз знаем, че към организацията на терористични нападения на територията на Украйна – и в Одеса, и в Харков, и в Херсон и в други градове – са причастни сътрудници на специалните служби на Русия“, увери Грицак.\r\nНе е изключено, началникът на СБУ да е имал предвид смъртта на полковник Максим Шаповал, чийто автомобил беше взривен в Киев, в края на юни. Министерството на отбраната на Украйна потвърди, че Шаповал е бил „сътрудник на Главното разузнавателно управление на Министерството на отбраната“, но, по данни на медиите, той не е бил просто сътрудник, а командир на спецназа на военното разузнаване. Не е изключено, освен това, Грицак да приписва на ФСБ и убийството на бившия депутат от Държавната дума на Русия, което стана в Киев, през месец март.\r\nКакто разказа, за вестник „Взгляд“, компетентен източник от Донецк, във войската и на двете самопровъзгласени републики в Донбас действа негласна забрана за разузнавателно-диверсионна дейност на териротията подконтролна на Киев, а също и за доставката на оръжие на единомишленици от другата страна на фронта. С това републиките се различават от своя противник, който редовно изпраща в ДНР и ЛНР свои диверсионни групи.\r\n***Руските и чуждестранните военни експерти определят Самоходната артилерийска установка (САУ) „Коалиция“ като най-добрата в света. Както пише в американски медии, „Коалиция“ по тактико-технически пказатели превъзхожда аналогичните установки на страните от НАТО. В алианса се приема за еталона САУ PzH 2000, която от 1998 година е на въоръжение в германската армия и може да произведе 10 изстрела в минута с максимална далекобойност 40-50 километра. Вече е ясно, че новата руска техника е едно ниво нагоре по показатели, пише руското издание „Правда“.\r\nРазработката „Коалиция“ започна преди 15 години. САУ е снабдена с 152-милиметрово нарезно оръдие, дълго почти 8 метра. Тя може да унищожава цели далеч зад линията на фронта. Може да поразява командни пунктове на противника, средства за Противоракетна и Противовъздушна отбрана, снабдителни линии, пътища за рокади, а освен това може да води контрабатарейна борба, оставайки невредима за артилерията на противника. Освен това, „Коалиция“, по нивото си на автоматизация, плътно се приближава до роботизираните артилерийски комплекси и в бъдеще на нейната основа ще бъде построена нова „безпилотна“ гаубица, която ще може самостоятелно да решава бойни задачи, зададени от човек.\r\n*** Представителят на Русия за Минските преговори по урегулирането на конфликта в Донбас Борис Гризлов заяви, че самопровъзгласените Донецка и Луганска народни републики (ДНР и ЛНР) са се съгласили руската визия за присъствието на миротворци на ООН в региона. Освен това, той подчерта, че освен отвеждането на въоръжението от линията на фронта, Киев също трябва да даде на Донецк и Луганск особен статус, който е предвиден в Минските съглашения. Руското издание „Московский Комсомолец“ попита експерти, дали е Възможно това.\r\nКакто е известно, украинските власти нееднократно за заявявали, че разместването на миротворчески контингент на линията на съприкосновение, фактически ще доведе до това, че Донецк и Луганск ще станат част от Росия. Както по-рано са казвали събеседниците на изданието, такъв риск действително съществува, но в този случай Москва се опитва да намери възможност да спре кръвопролитието в Източна Украйна, а не да раздели страната.\r\nВъв връзка с това, Русия, е възможно, да иска да се застрахова от възможен развал на съседната страна, което не се стреми особено много да съхрани своята териториална цялост, особено ако си спомним перманентните блокади на Донбас и периодическите призиви за кървава разправа над жителите му. \r\nСпоред Директора на Института за миротворчески инициативи и конфликтология на Русия, Дениса Денисова, въвеждането на миротворци дава малко надежди за обединението на Украйна и по-скоро те ще позволят на ДНР и ЛНР да възстановят мирния начин на живот и да преминат на ново ниво в преговорите с Киев.\r\nНа свой ред, Директора на Фонда за прогресивна политика Олег Бондаренко смята, че даването на населението на Донецк и Луганск на особен статус няма да означава край на противостоянието в Донбас.\r\nЧленът на обществения съвет към Министерството на външните работи на Украйна Андрей Бузаров счита, че руската инициатива за изпращането на миротворци на линията на съприкосновение, по принцип, не може да бъде реализирана на практика.", "date": "2017.09.07", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/09/07/2433214/pregled-na-mezhdunarodnite-novini-do-6-chasa-agentsiya-fokus.html", "text": "Представителят на Русия за Минските преговори по урегулирането на конфликта в Донбас Борис Гризлов заяви, че самопровъзгласените Донецка и Луганска народни републики (ДНР и ЛНР) са се съгласили руската визия за присъствието на миротворци на ООН в региона. Освен това, той подчерта, че освен отвеждането на въоръжението от линията на фронта, Киев също трябва да даде на Донецк и Луганск особен статус, който е предвиден в Минските съглашения. Руското издание „Московский Комсомолец“ попита експерти, дали е Възможно това.\r\nКакто е известно, украинските власти нееднократно за заявявали, че разместването на миротворчески контингент на линията на съприкосновение, фактически ще доведе до това, че Донецк и Луганск ще станат част от Росия. Както по-рано са казвали събеседниците на изданието, такъв риск действително съществува, но в този случай Москва се опитва да намери възможност да спре кръвопролитието в Източна Украйна, а не да раздели страната.\r\nВъв връзка с това, Русия, е възможно, да иска да се застрахова от възможен развал на съседната страна, което не се стреми особено много да съхрани своята териториална цялост, особено ако си спомним перманентните блокади на Донбас и периодическите призиви за кървава разправа над жителите му. \r\nСпоред Директора на Института за миротворчески инициативи и конфликтология на Русия, Дениса Денисова, въвеждането на миротворци дава малко надежди за обединението на Украйна и по-скоро те ще позволят на ДНР и ЛНР да възстановят мирния начин на живот и да преминат на ново ниво в преговорите с Киев.\r\nНа свой ред, Директора на Фонда за прогресивна политика Олег Бондаренко смята, че даването на населението на Донецк и Луганск на особен статус няма да означава край на противостоянието в Донбас.\r\nЧленът на обществения съвет към Министерството на външните работи на Украйна Андрей Бузаров счита, че руската инициатива за изпращането на миротворци на линията на съприкосновение, по принцип, не може да бъде реализирана на практика.\r\n*** Министърът на външните работи на Венецуела Хорхе Арреас обвини властите на САЩ в нарушение на човешките права из целия свят. Той направи това на своята страница в Туитър, в отговор на думите на постоянния представител на САЩ за ООН Ники Хейли относно изказването, което той планира да направи на сесията на съвета на ООН за правата на човека (СПЧ), предаде ТАСС.\r\n„Несъмнено, САЩ се явяват главния нарушител на човешките права по света: войни за нефт, бомбардировки на цивилни граждани, икономически блокади“, пише министърът.\r\nАрреас е написал също, че „заявленията на представителя на САЩ за ООН за ролята на Венецуела в СПЧ са безпрецедентна наглост“, като според него, Хейли трябва да обърне вниманието си към „очевидните нарушение на човешките права“ от страна на Вашингтон.\r\nПо-рано Хейли заяви, че предстоящото изявление на Арреас на сесията на СПЧ ще направи за посмешище международната структура. Според дипломата, вместо да приемат венецуелеца, СПЧ би следвало да осъди действията на властите на южноамериканската страна, обхваната от вълнения.\r\nПървоначално беше планирано, на 11 септември пред СПЧ да се изкаже президента на Венецуела Николас Мадуро, но във вторник стана известно, че вместо него на сесията в Женева ще пристигне ръководителят на външното ведомство на страната.\r\n*** Съдът на ЕС отхвърли обжалването срещу квотите за разпределение на бежанци в ЕС, подадено от Словакия и Унгария и това предизвика яростна реакция от страна на Будапеща. В Решението на дългоочакваното дело, съдът отсъди, че обжалването е „отхвърлено цялостно“, пише британското левичарско издание Morning Star.\r\nПланът за квотите е приет, след като е спечелил одобрението на „квалифицирано мнозинство“ от европейските правителства – около две-трети от членовете на блока – и съдът смята, че това е достатъчно.\r\nМинистърът на външните работи на Унгария Петер Сиярто определи решението като „скандално и безотговорно.“\r\nОт своя страна, премиерът на Словакия Роберт Фицо заяви, че неговата страна ще приеме решението, въпреки че продължава да се противопоставя, чрез юридически способи, на задължителните квоти за бежанци на ЕС.\r\n***Френската част на карибския остров Свети Мартин е „на 95% разрушена“, след като урагана „Ирма“ посети острова, предаде AFP, позовавайки се на думите на служителя на местните власти Даниел Гибс.\r\n„Това е огромна катастрофа. 95% от острова е разрушен. В шок съм, страшно е“, заяви Гибс, който е бивш френски депутат.\r\n*** Ураганът „Ирма“ погуби един човек и остави „страхотни разрушения“, след като се нахвърли върху малкия карибски остров Барбуда, предаде AFP, позовавайки се на информация от островните власти.\r\n“Това е просто тотално разрушение, Барбуда в момента буквално е в разруха“, заяви премиерът на острова Гастон Браун, след като чудовищната буря премина през острова.\r\nПо-късно той даде интервю за CNN, в което обяви, че 95% от сградите в Барбуда са с щети, а до 30% от тях са разрушени.\r\nОт островните власти съобщиха, че един човек е починал в резултат от бурята.\r\n*** Президентът на Южна Корея Мун Дже-ин предупреди, че кризата на Корейския полуостров заплашва да стане „неконтролируема“ и поиска съдействие от Рися по време на срещата си с руския президент Владимир Путин, пише лявото британско издание The Guardian.\r\n„Глобалната политическа ситуация стана много сериозна, заради последователните провокации, от страна на Северна Корея“, сподели Мун с руския си колега, по време на двустранните разговори във Владивосток в сряда.\r\nСпоред южнокорейските медии, Мун Дже-ин е помолил Путин да помогне за „опитомяването“ на Северна Корея, докато международната общност обмисля как да отговори на шестото ядрено изпитание на Пхенян, проведено в неделя.\r\nПоявиха се нови доказателства, че Северна Корея е стигнала до значителни постижения в разитието на ядрената си програма, като от Япония заявиха, че са ревизирали, на горе, оценката си за силата на неделната бомба до 160 килотона – което е повече от 10 пъти повече от бомбата, пусната над Хирошима.\r\n*** Кандидатът за канцлер на Германия от Германската социал-демократическа партия (ГСДП) Мартин Шулц заяви, че Доналд Тръмп доста дълго заема поста на президент на САЩ, предаде РИА Новости.\r\nНа въпрос на журналист от германското издание Zeit Magazin, колко дълго Тръмп може да се задържи в Белия Дом, Шулц отговори: „Според мен, като цяло, той се намира в длъжност вече прекалено дълго.“\r\nШулц нееднократно е коментирал критично президента на САЩ и е призовавал европейците да не се подчиняват на политическата логика на Тръмп.\r\nПо данни на анкетата на института IfD, проведена на 6-и септевмри, за партийния съюз на Ангела Меркел ХДС/ХСС са готови да гласуват 38,5% от избирателите, а ГСДП на Шулц получава 24% поддръжка. За „Свободната демократическа партия“(Либералите) са готови да гласуват 10%. За „Алтернатива за Германия“(AfD), за „Левите“ и „Зелените“ биха гласували по 8% от запитаните.\r\nПарламентарните избори в Германия ще се проведат на 24-и септември\r\n*** Президентът на Русия Владимир Путин предположи, че Донецк и Луганск могат да дадат асиметричен отговор на доставката на „смъртоносно оръжие“ на Украйна, от страна на САЩ. Той не изключи, че Донецката народна република (ДНР) и Луганската народна република (ЛНР) може също да доставят оръжие – в „други зони“ на конфликта. Експерти и представители на непризнатите републики почти единогласно възприеха думите на руския президент, като съвършено еднозначен намек. На какво именно, пита руският вестник \"Взгляд\".\r\nВъзможна доставка на оръжия от САЩ за Украйна, може да има неочаквани последствия. Това заяви във вторник президентът на Русия Владимир Путин. „Има определени международни правила и подходи – доставката на оръжия в зоната на конфликта не помага за умиротворяването, а само усложнява ситуацията“, напомни той.\r\nПодобни действия няма да изменят ситуацията в Източна Украйна, но ще доведат до увеличение на броя на жертвите, освен това, Въоръжените сили на ДНР и ЛНР разполагат с достатъчно свое оръжие, включително такова, взето от противника, отбеляза Путин.\r\nВ случай на доставка на оръжие в Украйна, републиките могат да отправят „налично у тях оръжие в други зони на конфликта, които са чувствителни за тези, които създават проблеми на ДНР и ЛНР“, подчерта руският президент. САЩ трябва да отчетат това, когато вземат решения, предупреди той.\r\nНапомняме, че в неделя, ръководителят на Службата за сигурност на Украйна (СБУ) Василий Грицак обвини Русия, че е организирала терористични нападения в Украйна, в ефира на украински телевизионен канал. Той се обърна към ръководителя на Федералната служба за сигурност (ФСБ) на Русия Александър Бортников, като „офицер към офицер“ и отбеляза, че „Даже в условията на война има правила, които не трябва да бъдат нарушавани от сътрудниците на специалните служби. Вие преминахте всички възможни линии, които можехте. И вие, и аз знаем, че към организацията на терористични нападения на територията на Украйна – и в Одеса, и в Харков, и в Херсон и в други градове – са причастни сътрудници на специалните служби на Русия“, увери Грицак.\r\nНе е изключено, началникът на СБУ да е имал предвид смъртта на полковник Максим Шаповал, чийто автомобил беше взривен в Киев, в края на юни. Министерството на отбраната на Украйна потвърди, че Шаповал е бил „сътрудник на Главното разузнавателно управление на Министерството на отбраната“, но, по данни на медиите, той не е бил просто сътрудник, а командир на спецназа на военното разузнаване. Не е изключено, освен това, Грицак да приписва на ФСБ и убийството на бившия депутат от Държавната дума на Русия, което стана в Киев, през месец март.\r\nКакто разказа, за вестник „Взгляд“, компетентен източник от Донецк, във войската и на двете самопровъзгласени републики в Донбас действа негласна забрана за разузнавателно-диверсионна дейност на териротията подконтролна на Киев, а също и за доставката на оръжие на единомишленици от другата страна на фронта. С това републиките се различават от своя противник, който редовно изпраща в ДНР и ЛНР свои диверсионни групи.\r\n*** Заместник-председателят на Съвета на управляващите на Федералния резерв на САЩ, Стенли Фишер, е изпратил писмо до американския президент Доналд Тръмп с молба за оставка, предаде ТАСС, позовавайки се на съобщение от пресслужбата на Резерва, който в САЩ изпълнява функциите на Централна банка.\r\nВ своето писмо, Фишер е подчертал, че решението му е предизвикано от „причини от личен характер“ и той иска да прекрати изпълняването на задълженията си „например на 13-и октомври“. Срокът на пълномощията му изтича през юни 2018-а година.\r\n„По време на моето пребиваване в Съвета на управляващите, икономиката на страната продължи да укрепва и осигури милиони допълнителни работни места за американците. Ние продължихме да предприемаме ходове, целящи да направят финансовата ни система още по жизнеспособна“, заяви той.\r\nНа длъжността заместник-председател на Федералния резерв, Фишер беше избран през януари 2014-а година от тогавашния президент на страната Барак Обама. През юни, същата година, кандидатурата беше утвърдена и от Конгреса на САЩ.\r\nМежду 2005-2013 година Фишер е управлявал Банката на Израел. Според мнението на Белия Дом, той „успешно е водил икономиката на Израел през световната финансова криза“. Преди това, между 2002-2005 година, той е работил като заместник-ръководител на финансово-банковата компания Citigroup. Между 1994-2001 година е бил пръв заместник на директор-разпоредителя на Международния валутен фонд (МВФ).\r\nЕкспертите отбелязват, че „с неговата оставка Съвета на управляващите на Федералния резерв се лишава от влиятелен глас, във времето, в което в централната банка няма съгласие относно необходимостта за следващото увеличение на банковия лихвен процент за текущата година“.\r\n„Той също е отстоявал необходимостта за съхранението на мерките за стимулиране на икономиката, които са били предприети от предишната администрация, с цел да бъдат преодолени последствията от световната финансова криза, против което в момента се изказва сегашния президент Доналд Тръмп“, подчертават анализаторите.\r\n*** Представителят на Министерството на външните работи на Германия Мартин Шефер, в свое заявление предадено от украинската информационна агенция „УНИАН“, е споделил, че Германия и Франция, отчитайки различията между Украйна и Русия, в най-близко време ще разработят концепция за въвеждането на миротворческа мисия на ООН в Донбас.\r\n„Заедно с френските ни партньори от „Нормандската четворка“ в най-близко време ще разработим наша концепция, която ще отчита различията между Украйна и Русия, за въвеждането на „сини каски“ в Донбас“, заяви той. Шефер обеляза, че „не е в интересите на Германия, превръщането на войната в Донбас в замразен конфликт, както в Приднестровието или Грузия.“\r\n„Очевидно е, че много международни въпроси в сферата на сигурността, не могат да бъдат решени без Русия и това важи и за Северна Корея. Затова да се отхвърлят веднага руските предложения е недалновидно“, счита Шефер.\r\n*** Министър-председателят на Полша Беата Шидло обвини президента на Франция Еманюел Макрон, че „се опитва да наложи протекционизъм“, в продължение на спора между тях, който възникна заради спорно предложение на френския лидер, което предвижда да се плащат по-малко пари на източноевропейските работници, работещи в Западна Европа, предаде AFP.\r\n„Много ме притеснява това, че френският президент в момента подкопава основните идеи на ЕС и се опитва да наложи протекционизма, като нанесе удар по свободния пазар и свободното движение на хора и услуги“, заяви Шидло по време на интервю за полска телевизия.\r\n„Има някои тревожни сигнали. Мисля, че сега е момента, поне част от европейски лидери, да отговорят на въпроса, дали единството на съюза е важно за тях... или някои от тези лидери искат да разделят ЕС.“\r\nМакрон направи едно от основните си избирателни обещания преработването на така наречената Директива за работниците и се очаква да го отстоява на срещата на върха на ЕС на 19-20 октомври.\r\nРегулацията позволява на компаниите да изпращат работници от страните с ниско заплащане, като Полша, към по-богатите икономики, на краткосрочни ангажименти, като не заплащат социалните такси на приемащата държава.\r\nПравилото предизвиква отрицание сред някои от Западните държави, като Франция, Германия и Австрия, според които това представлява „социален дъмпинг“ и създава нечестна конкуренция на пазара на труда в страните им.\r\nНо предвидените промени доведоха до твърда съпротива от държавите от Източна и Централна Европа, от където идва евтината работна ръка. Полша е страната-членка на ЕС, която е най-печеливша от съществуващата регулация.\r\n*** Председателят на правителството на Каталония Карлес Пучдемон подписа закона за провеждането на референдум за независимост на автономната област от Испания, който трябва да се проведе на първи октомври, предаде РИА Новости.\r\nРъководителят на пресслужбата на каталонското правителство Хайме Клоте е потвърдил това, чрез съобщение в социалната мрежа Туитър, където е публикувал снимка на подписания документ. По-рано каталонския парламент одобри документа, който е считан за противозаконен от опозицията в местния парламент и водещите партии в Испания, както и правителството на страната.\r\nЗаконът е оспорен и в Конституционния съд на Испания от премиера Мариано Рахой, който поиска и заключение от Държавния съвет по повод на документа.\r\n*** Постоянното представителство на Украйна при ООН е довело до знанието на генералния секретар на световната организация Антониу Гутериш и председателя на Съвета за сигурност Текеда Алему позицията си относно изпращането на миротворческа мисия на организацията в Донбас, предаде ТАСС.\r\n„Доведохме до знанието на генералния секретар и председателя на СС на ООН позицията на Украйна относно миротворческата мисия на организацията в ОРДЛО (Отделни райони Донецки Лугански области)“, пише в съобщението на постоянното представителство в Туитър.\r\nОт там публикуваха копие на краткото обръщение към Генералния секретар на ООН и председателя на СС, към което е приложен коментар на МВнР на Украйна, датиран от 5-и септември. В него е отбелязано, че „всяко международно миротворческо присъствие трябва да се осъществи със съгласието и след изчерпателни консултации с украинската страна“, а не с „незаконните въоръжени формирования, които действат на територията на отделните райони на Донецката и Луганската области“.\r\nОт външнополитическото ведомство са заявили също, че е невъзможно да бъде включен миротворчески контингент от руски военни.\r\n*** Регионалният парламент на Барселона прие закона, който предвижда провеждането на референдум за независимост на областта на 1-и октомври и на който се яростно се противопоставя централното правителство в Мадрид, предаде AFP, според която това е началото на най-дълбоката политическа криза в страната от десетилетия.\r\nЗаконът бе приет със 72 гласа „за“ и 11 „въздържали се“. Депутатите, които са против провеждането на референдума за независимост на богатата североизточна област на Испания напуснаха залата преди гласуването.\r\n*** Представителят на Министерството на външните работи на Германия Мартин Шефер е предал заявление на украинската информационна агенция „УНИАН“, в което е изразена позицията на ведомството, че за ООН е неприемливо привличането на източноукраинските сепаратисти към преговорния процес за миротворческата мисия в Донбас.\r\n„Не трябва веднага да се приема критично инициативата на Путин. В края на краищата става дума за конкретно предложение, което съвпада с украинското, с изключение на няколко ключови разлики“, заяви той.\r\n„Действително, да се говори само за контактната линия е неуместно, защото сепаратистите възпрепятстват работата на ОССЕ на цялата територия на източна Украйна, а не само около разграничителната линия“, отбеляза Шефер. „За ООН е неприемливо и е неизвестна практиката да се привличат сепаратисти към преговорния процес за миротворческа акция в този или друг регион“, подчерта той.\r\nОсвен това, представителят на германското външно ведомство е заявил, че може само „да се гадае на чаша кафе“ какво е подбудило президента на Русия Владимир Путин да вземе подобно решение.\r\n„Ще стане ясно, когато видим какво ще бъде представено в Ню Йорк. Остава открит въпроса за националността на участниците в мисията“, отбеляза Шефер.\r\n*** Президентът на Китай Си Дзинпин и американският му колега Доналд Тръмп са провели телефонен разговор, в който председателят на Комунистическата партия на Китай е заявил, че Китай е фокусиран в разрешаването на ядрената криза на Корейския полуостров чрез разговори и мирни способи, предаде ShanghaiDaily.\r\nСи е потвърдил, че Китай е решен да следва сделката за неразпространение на ядреното оръжие и да съблюдава за мира и стабилността на полуострова, както и да преследва разрешаване на ядрения въпрос чрез разговори.\r\nОсвен това, той е казал, че основната посока трябва да води към  мирно разрешение на проблема, добавяйки, че диалога, в комбинация с набор от всеобхватни мерки е предпочитан в търсенето на дългосрочно разрешение на кризата.\r\nОт своя страна, Доналд Тръмп е заявил, че Вашингтон е сериозно обезпокоен относно текущата ситуация на Корейския полуостров и е подчертал важността на ролята на Китай за разрешаването на проблема.\r\nТой се е зарекъл да подобри комуникацията с китайската страна в опит да се намери разрешение, колкото е възможно по-бързо.\r\nПо време на разговора Си Дзинпин е заявил, че Китай отдава голяма важност на предстоящата визита на Тръмп в страната, по-късно тази година и се надява, че двете страни ще работят заедно, за да подсигурят успеха на посещението.", "date": "2017.09.07", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/09/07/2433215/sport-nov-doping-skandal-izbuhna-v-shtangite-balgariya-tozi-pat-ne-e-zamesena.html", "text": "Мащабен допинг скандал разстресе щангите, след като Международната федерация по лека атлетика, в свое разследване, е открила допинг в 49 проби на тежкоатлети, дадени в миналото, като 30 от тях са на медалисти от Олимпийските игри. Отново основната жертва са източноевропейци, но сред взималите допинг са и спортисти от Китай и Турция. Най-много положителни проби са открити при Русия и Казахстан – по 10, а другите заловени със забранени субстанции са от бившите съветски републики. Този път сред вземалите допинг няма българи.", "date": "2017.09.07", "title": "Спорт: Нов допинг скандал избухна в щангите, България този път не е замесена"}
{"url": "http://www.focus-news.net/news/2017/09/07/2433216/sport-levski-i-ludogorets-zavarshiha-00-pred-palnite-tribuni-na-vivacom-arena-georgi-asparuhov.html", "text": "Левски и Лудогорец завършиха при резултат 0:0 пред препълнените трибуни на VIVACOM Arena Георги Аспарухов в София, където се събраха 16 хиляди зрители. Вратарят на домакините Божидар Митрев получи червен картон в 36-ата минута на мача, когато игра с ръка извън наказателното поле, но въпреки това софиянци успяха да удържат равенството. От този резултат спечели ЦСКА, който остана начело в класирането на „Първа професионална лига“ с 16 точки, втори е Лудогорец с 15 точки, а трети е Левски с 14 точки, колкото има и Черно море, но варненци са с по-лоша голова разлика.", "date": "2017.09.07", "title": "Спорт: Левски и Лудогорец завършиха 0:0 пред пълните трибуни на VIVACOM Arena Георги Аспарухов"}
{"url": "http://www.focus-news.net/news/2017/09/07/2433217/sport-prezidentat-na-ispanskata-futbolna-federatsiya-napadna-manchestar-siti-i-pari-sen-zhermen.html", "text": "Президентът на Испанската футболна федерация Хавиер Тебас поиска УЕФА да разследва колосалните харчове на Манчестър Сити и Пари Сен Жермен, като на него му се струва невъзможно тези отбори, заедно с Челси преди време, да изпълняват изискванията на европейската футболна централа за финансов феърплей. Той заяви, че собствениците на тези отбори се присмиват на системата и че са заловени в заобикаляне на правилата и трябва да бъдат санкционирани.", "date": "2017.09.07", "title": "Спорт: Президентът на испанската футболна федерация нападна Манчестър Сити и Пари Сен Жермен"}
{"url": "http://www.focus-news.net/news/2017/09/07/2433218/richard-bransan-shte-izchaka-uragana-irma-da-otmine-v-izbata-si-za-vino.html", "text": "Британският милиардер и владелец на холдинга Virgin Group Ричард Брансън има намерение да изчака урагана „Ирма“ да отмине в бетонената си изба за вино на своя остров Некер, който е от състава на Британските вирджински острови в Атлантическия океан, съобщи самият той на интернет страницата на своята компания.\r\n„Предполагаме, че ще изпитаме цялата мощ на урагана след пет часа. За това време ние ще се скрием в бетонната изба за вино на нашия дом. Знаейки спътниците си, подозирам, че в избата ще остане много малко вино домкато дойде време да излезем от убежището“, пошегува се милиардера.\r\nТой описа климатичните условия на остров Некер, като „Зловещи, но красиви.“\r\n„На всички ни се иска „окото“ на урагана да пропусне британските Вирджински острови в близките часове, но, както отеблязах по-рано, нашата главна задаче е да осигурим безопасността на всички, които се намират на островите, които лежат на пътя на урагана“, отбеляза Брансън.\r\nПревод и редакция:", "date": "2017.09.07", "title": "Ричърд Брансън ще изчака урагана „Ирма“ да отмине в избата си за вино"}
{"url": "http://www.focus-news.net/news/2017/09/07/2433219/reuters-donald-tramp-sklyuchi-sdelka-s-demokraticheskata-partiya-za-dalgoviya-limit-na-sasht.html", "text": "Президентът на САЩ Доналд Тръмп сключи изненадваща сделка с Демократическата партия на САЩ в Конгреса на страната, за увеличаване на кредитния лимит, което трябва да осигури бюджетни средства до 15-и декември тази година, като договорката с политическите му противници изненада някои Републиканци, които предлагаха различно решение на проблема, предаде Reuters.\r\nТръмп затвърди репутацията си на непредвидим лидер, когато се срещна, в Белия Дом, с лидерите на конгреса и от двете партии и отхвърли предложенията на Републиканците и Министъра на финансите на САЩ Стивън Мнучин, които искаха увеличаване на кредитния лимит за по-дълъг срок и не бяха съгласни с Демократите, които предложиха три-месечно удължаване, което президентът прие.\r\n„Можеше да сключим сделка за една година днес“, заяви Мнучин пред репортери.\r\nТой сподели, че Тръмп е избрал по-краткосрочна сделка, за да запази възможностите си за увеличение на военния бюджет по-късно тази година, като е предположил, че дългосрочно решение за кредитния лимит, е можело да блокира това желание.\r\nПревод и редакция:", "date": "2017.09.07", "title": "Reuters: Доналд Тръмп сключи сделка с Демократическата партия за дълговия лимит на САЩ"}
{"url": "http://www.focus-news.net/news/2017/09/07/2433220/ria-novosti-yuzhnokoreyskiyat-lider-e-pokanil-vladimir-putin-na-otkrivaneto-na-olimpiadata-prez-2018-a-godina.html", "text": "Президентът на Южна Корея Мун Чже-ин е поканил руския си колега Владимир Путин да посети церемонията по откриването на Зимните олимпийски игри в Пьончнаг през 2018-а година, предаде РИА Новости, позовавайки се на думите на помощника на руския президент – Юрий Ушаков.\r\n„По време на вчерашната беседа, южнокорейският лидер е поканил Путин да посети церемонията по откриването на Олимпиадата“,  разказа той, но не уточни дали руският президент е приел поканата.\r\nПревод и редакция:", "date": "2017.09.07", "title": "РИА Новости: Южнокорейският лидер е поканил Владимир Путин на откриването на Олимпиадата през 2018-а година"}
{"url": "http://www.focus-news.net/news/2017/09/07/2433221/aktualna-patna-obstanovka.html", "text": "През нощта ще бъде ясно, а северозападния вятър ще отслабне. На 07.09.2017 г. ще бъде слънчево с разкъсана висока облачност. Ще духа слаб предимно югозападен вятър. Сутринта ще е хладно, но дневните температури ще продължат да се повишават и максималните ще са между 26° и 31°, в София около 27°. Това съобщиха от пресцентъра на Агенция \"Пътна инфраструктура\". \r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15.09.2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\n66-ТА Международна колоездачна обиколка на България: \r\nОт 3-ти до 9-ти септември ще се проведе 66-та Международна колоездачна обиколка на България. Необходимо е шофьорите да карат внимателно и да спазват указанията на организаторите. Маршрутът на обиколката, преминава по участъци от републиканската пътна мрежа: \r\n- 07.09.2017 г.:\r\nНачалото на Първия етап/Юг е в 11:30 ч. пред мандра Елена. Маршрутът на етапа е от Елена до Ивайловград. Започва от гр. Елена и след това по път III-622 /Твърдишки проход/ – Твърдица – Нова Загора - път III-554 Нова Загора – Раднево – Гълъбово – Симеоновград – Харманли, път I-8 Харманли – Любимец, път III-597 Любимец – Дъбовец – Хухла - до кръстовището с път II-59, и по път II-59 до Ивайловград. Финалът е в 18 ч. в Ивайловград.\r\n- 08.09.2017 г.:\r\nНачалото на Втория етап/Юг е в 14 ч. в Ивайловград при кръговото кръстовище за Крумовград и Харманли. Маршрутът на етапа е от Ивайловград до Стара Загора. Започва от Ивайловград по път II-59, след това е по път III-597 Хухла – Дъбовец – Любимец, път I-8 Любимец – Харманли, път III-554 Харманли – Симеоновград, път III-503 Симеоновград – Опан – Средец, път I-5 Средец – Стара Загора. Финалът е в 18 ч. пред община Стара Загора.\r\n- 09.09.2017 г.:\r\nНачалото на Третия етап/Юг е в 10,30 ч. пред община Стара Загора. Маршрутът на етапа е от Стара Загора до Пловдив - по път II-66 Стара Загора – Чирпан – Поповица, път I-8 Поповица – Пловдив, по околовръстния път на Пловдив /път III-565/, продължава в гр. Пловдив по бул. Рогошко шосе“, бул. „България“ и завършва на бул. „Васил Априлов“ в 13 ч.\r\nІІ. Състояние на автомагистралите:\r\nАМ „Тракия“: област София: Движение с повишено внимание посока София от км 10+000 до км  44+500, поради полагане на маркировка. Срок 08.09.2017 г.\r\nАМ „Хемус“: област София:\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Вития“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти. Срок от 04.09.2017 г. до 30.09. 2017 г.\r\nОграничено движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок от 04.09.2017 г. до 30.09. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок от 04.09.2017 г. до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по виадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.\r\nобласт Варна: от км 407+000 до км 425+500 – рязане на храсти и оборка. Срок до 08.09.2017г.\r\nАМ „Струма“: област Кюстендил: от  км 56+000 до км 91+000 от Блатино до Благоевград движението на МПС  да бъде с повишено внимание, поради извършване на  ръчно косене на тревни площи. Сигнализирано с пътни знаци. Срок до 08.09.2017 г.; от км 56+000 до км 91+000 от Блатино до Благоевград – в ляво и дясно движението на МПС да бъде с повишено внимание, поради почистване на отпадъци. Сигнализирано с пътни знаци. Срок до 08.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления: \r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика на Дунав мост 2 при Видин-Калафат временно се спира трафика за всички превозни средства, преминаващи в двете посоки на движение на 07.09.2017 г. от 13.00 часа до 15.00 часа и на 08.09.2017 г. от 09.00 часа до 11.00 часа.; област Монтана: ограничено движение по път Монтана-Враца поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 12 т. \r\nОбходен маршрут: от Видин е проход Петрохан-София. За пътуващите от Лом-Вирове-Монтана-Берковица-Проход Петрохан-София. Срок до 30.09.2017 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: в гр. Враца по бул. „Васил Кънчов“ от км 143+164 до км 146+856 – полагане на напречна пътна маркировка. Стесняване на две от лентите за движение. Срок до 09.09.2017 г.; гран. Монтана-Враца-Мездра-гран. София на км 165+900 – ремонт на асфалтовата настилка. Еднопосочно движение в посока София-Враца. Обходен маршрут посока Враца-София по път ІІ-16 през село Ребърково. Срок: 07.09.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г.; област Благоевград: с. Черниче-с. Стара Кресна от км 387+000 до км 392+500, движението се извършва в лявата или дясната лента за движение, съгласно поставените пътни знаци, поради косене и изсичане на храсти. Срок до 08.09.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 13.09.2017 г.; област Търговище: движение с повишено внимание по път Търговище-Шумен от км 223+000 до км 250+000 поради полагане на хоризонтална маркировка. Срок до 08.09.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 09.09.2017 г.; област Бургас: в участъка Съдиево-Ветрен от км 479+500 до км 481+500 – ремонти на пътната настилка. Срок до 07.09.2017 г.; Соколово-Ветрен от км 456+170 до км 485+650 – рязане на храсти, оформяне на корони  и рязане на единични дървета. Срок до 30.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна от км 90+800 до км 100+100 – чистене на отводнителни шахти. Срок до 08.09.2017 г.;Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-Предела от км 2+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 08.09.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.10.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; път III-1301 Криводол-Фурен от км 0+000 до км 23+000 – частични ремонти дейности на асфалтовата настилка, рязане на дървета и храсти. Една от лентите за движение е затворена. Срок до 11.09.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-609 Царева ливада-Денчевци oт км 58+747 до км 62+921 – направа на тънък изкоп под еластична ограда. Срок до 08.09.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІІ-607 Априлци-Орешак от км 66+000 до км 75+000 – косене по банкетите. Една от лентите за движение е стеснена. Движение с повишено внимание и със съобразена скорост. Срок до 12.09.2017 г.; път ІІІ-3505 Дебнево-Велчево от км 23+900 до км 24+100 – ремонт на подпорна стена. Една от лентите е стеснена. Движение с повишено внимание е със съобразена скорост. Срок до 08.09.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 54+800 до км 55+800 поетапно затваряне на лява и дясна ленти за движение, поради ремонт на банкети. Срок до 07.09.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 08.09.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път III-2302 Червена вода-Ветов-Сеново от км 0+000 до км 16+060 – ремонтни дейности по асфалтовата настилка. Движението се регулира от сигналисти. Срок до 08.09.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-проход „Рожен“ -Соколовци от км 82+800 до км 82+950 – почистване на облицовани окопи. Движението се осъществява в една лента, съобразно създадената организация на движение. Срок до 11.09.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-197 Доспат-Борино (в с. Борино) от км 70+100 до км 70+500 – възстановяване на срутена стена от каменна зидария в дясното платно, преминаването на МПС се извършва в лявата лента с изчакване. Срок до 13.09.2017 г.; път ІІI-865 с. Леска-п.к. Стояново от км 0+000 до км 15+150 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 08.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.07", "title": "Актуална пътна обстановка"}
{"url": "http://www.focus-news.net/news/2017/09/07/2433222/tass-kralyat-na-sauditska-arabiya-shte-poseti-rusiya-v-nachaloto-na-oktomvri.html", "text": "Кралят на Саудитска Арабия Салман ибн Абдул-Азиз ал Сауд най-вероятно ще проведе визита в Русия в началото на октомври, предаде ТАСС, позовавайки се на думите на помощника на президента на Русия, изказани пред журналисти в кулоарите на Източния икономикчески форум, който се провежда във Владивосток.\r\n„Планира се визита в началото на октомври“, отговори той, на въпрос за възможна дата на посещението.\r\nВ началото на април Путин проведе телефонен разговор с крал Салман, който потвърди, че е поканен да посети Русия. В рамките на този разговор, страните са потвърдили важността на активизацията на международните усилия в борбата със заплахата от тероризма.\r\nПревод и редакция:", "date": "2017.09.07", "title": "ТАСС: Кралят на Саудитска Арабия ще посети Русия в началото на октомври"}
{"url": "http://www.focus-news.net/news/2017/09/07/2433223/predstoyashti-sabitiya-v-stranata-za-7-septemvri-agentsiya-fokus.html", "text": "***\r\nОт 09.00 часа в зала „Запад“ на Народното събрание членовете на парламентарната правна комисия ще изслушат допуснатите кандидати за членове за съдийската и за прокурорската колегия на Висшия съдебен съвет от квотата на Народното събрание.\r\n***\r\nОт 10.00 часа ще започне седмичното заседание на Министерския съвет.\r\n***\r\nОт 10.00 часа в зала 134 в сградата на Народното събрание на пл. „Княз Александър I”  парламентарната комисия по бюджет и финанси ще проведе заседание, по време на което ще обсъди промените в Закона за местните данъци и такси и Кодекса за социално осигуряване, внесени от Министерски съвет.\r\n***\r\nОт 11.00 часа в зала 232 в сградата на Народното събрание на пл. „Княз Александър I” временната комисия за проучване изпълнението на процедурата по избор на нов тип боен самолет ще изслуша Иван Иванов – заместник министър на отбраната в периода 2013 – 2014 г.\r\n***\r\nОт 11.00 часа в зала 356 в сградата на Народното събрание на пл. „Княз Александър I” парламентарната комисия по регионална политика, благоустройство и местно самоуправление ще обсъди промени в Административнопроцесуалния кодекс, внесени от Пламен Христов от ПГ на „Воля“ и група народни представители и промени в\r\nЗакона за местните данъци и такси внесени от Министерски съвет.\r\n***\r\nОт 11.00 часа в зала 3 в сградата на Народното събрание на пл. „Княз Александър I“ №1 членовете на парламентарната комисия по околната среда и водите ще обсъди наложеното от президента вето върху Закона за изменение и допълнение на Закона за опазване на околната среда и водите.\r\n***\r\nОт 11.30 часа в зала „Изток“ на Народното събрание членовете на парламентарната комисия по труда, социалната и демографската политика ще изслушат министъра на труда и социалната политика и ще обсъдят  промените в Кодекса на търговското корабоплаване, внесен от Министерски съвет.\r\n***\r\nОт 11.30 часа в зала 242 в сградата на Народното събрание на пл. „Княз Александър I”  членовете на парламентарната комисия за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения ще обсъдят Законопроекта за мерките срещу изпирането на пари, внесен от Министерски съвет.\r\n***\r\nОт 13.00 часа ще започне заседанието на Народното събрание.\r\n***\r\nОт 09.30 часа в зала „Рубин“ на хотел „Рамада“ заместник-министърът на труда и социалната политика Зорница Русинова ще открие информационен ден по процедура „Подкрепа за предприемачество“ от Оперативна Програма „Развитие на човешките ресурси“.\r\n***\r\nОт 09.30 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа Партия „Възраждане”, водена от своя председател Костадин Костадинов ще се събере пред сградата на Светия Синод на Българската Православна Църква,  където ще стартира своята инициатива за признаването от страна на българската държава и църква на Македонската Архиепископия с ранг на автокефална православна църква. \r\n***\r\nОт 10.30 часа 18-и състав на Специализирания наказателен съд ще заседава по делото срещу Маркс С., Удо Б. и др., на които са повдигнати обвинения за образуване и ръководене на организирана престъпна група.\r\n***\r\nОт 10.30 часа 12-и състав Софийски градски съд ще заседава по делото срещу Пламен Христов (охранителят, обвинен, че е намушкал 19-годишен младеж в мол, чл.115 НК).\r\n***\r\nОт 12.00 часа в Столичния общински съвет ще се проведе ден на отворените врати.\r\n***\r\nОт 13.30 часа в заседателната зала в сградата на Висшия съдебен съвет, ще се проведе заседание на Прокурорската колегия.\r\n***\r\nОт 18.00 часа в галерия „Васка Емануилова“, филиал на Софийска градска художествена галерия в София ще бъдат представени резултатите от тазгодишната образователна програма „Опити” и изложба на водещия на уъркшопа в програмата – художника Правдолюб Иванов.\r\n***\r\nОт 19.00 часа в Дома на киното ще бъде представен филмът „Възможности за обучение по първа помощ и реакция при бедствия“, част от поредицата безплатни прожекции, организирани от БЧК.\r\n***\r\nОт 17.00 часа в зала № 7 на Военен клуб – Бургас ще бъде отбелязан 100-годишният юбилей на ветерана от Втората световна война Димитър Герджиков.\r\n***\r\nОт 20.00 часа на остров Света Анастасия ще се се състои концерт на група „Indigo Kids“.\r\n***\r\nОт 10.00 часа ще се състои събитие, с  което ще бъде закрита детската полицейска академия.\r\n***\r\nОт 11.00 часа в зала 302 на Община Велико Търново ще се състои пресконференция по случай отбелязването на 109-годишнината от Независимостта на България и фестивал „Нощ на Самоводската чаршия“\r\n***\r\nОт 18.00 часа в Художествена галерия „Борис Денев“ ще бъде открита изложба графика на Атанас Василев.\r\n***\r\nОт 09.00 часа Военното гробище-музей организира Ден на отворените врати  и представяне на изложба „Добричката епопея 1916 година“ по повод 101 години Добричка епопея.\r\n***\r\nОт 15.30 часа в Дом-паметник „Йордан Йовков“ ще бъде представена гостуващата фотоизложба „Славната Бдинска дивизия. Свещени и паметни места по бойния път на Бдинци през Първата световна война 1915-1918 г.\" на Държавен архив - Враца и Държавен архив Видин\r\n***\r\nОт 16.00 часа в Градски парк „Свети Георги“, Младежки център – Добрич\r\nорганизира уъркшоп на тема „Неформално образование“. \r\n***\r\nОт 16.00 часа в Огледална зала „Нели Божкова“ ще се проведе XXI Международен младежки музикален конкурс „Надежди, таланти, майстори” – Добрич 2017. От 18.00 часа ще започне награждаването и галаконцерт на лауреатите.\r\n***\r\nОт 11.30 часа участниците в 66-та Международна обиколка на България ще поемат от град Елена - към Ивайловград\r\n***\r\nОт 18.00 часа в залата за временни изложби в Художествената галерия ще бъде открита изложбата „Посоки“, по повод 120-та годишнина от рождението на художника.  \r\n***\r\nОт 13.00 часа в Регионалния пресклуб на БТА ще се състои пресконференция на пресконференция на старши треньора на баскетболния отбор Спартак/Плевен/ Александър Дяковски, който ще представи работата си с отбора.\r\n***\r\nОт 10.30 часа в офиса на СРС „Подкрепа“ ще се проведе пресконференция  на тема „Общинското здравеопазване и настоящи въпроси и проблеми, касаещи евентуално сливане на МБАЛ „Св. Мина” с МБАЛ „Св. Пантелеймон“.\r\n***\r\nОт 19.00 часа в баня „Старинна“ ще се проведе Официалното откриване е на 23-тата Седмица на съвременното изкуство в Пловдив.\r\n***\r\nОт 21.00 часа на Античен театър ще се състои официалното откриване на Plovdiv Fresh Music Festival.  \r\n***\r\nОт 10.00 часа пред паметника на Тодор Живков ще бъдат поднесени цветя по повод 106 години от неговото рождение. От 11.00 часа в родната къща на Живков ще бъде открита изложба, представяща в други измерения колекцията подаръци на Т. Живков, получавани от него като държавник от гости на държавно и правителствено ниво от различни държави по света.\r\n***\r\nОт 11.00 часа в Заседателната зала на Община Русе ще се състои встъпителна пресконференция по проект „Интегрирана система за градски транспорт на гр. Русе – 2 етап“.\r\n***\r\nОт 09.00 часа в катедрален храм „Св. първовърховни апостоли Петър и Павел“ ще бъде отслужена панихида за загинали добруджанци в Първата световна война. \r\n***\r\nОт 10.30 часа в Дунавския парк ще бъде открита и осветена паметна плоча, посветена на добруджанската епопея и присъединяването на Южна Добруджа към Майка България, по инициатива на родолюбиви българи.\r\n***\r\nОт 18.30 часа на площад „Свобода“ ще се състои концерт на Володя Стоянов – Войводата, с участието на Детска вокална група при Фолклорна формация „Добруджанче“.\r\n***\r\nОт 17.00 часа на площада в града ще започнат тържествата по повод празника на града с откриване на шоуто „Симитли търси талант – 2“. В същия час в читалище „Св. Климент Охридски” ще бъде открита изложба на художника Николай Кашев. \r\n***\r\nОт 17.30 часа в читалище „Св. Климент Охридски“ – Симитли ще се проведе тържествена сесия на Общински съвет – Симитли, на която ще удостоят акад. Юлиан Ревалски и  Васил Щерев със званието „почетен гражданин“ на Общината. \r\n***\r\nОт 11.00 часа в Регионалния пресклуб на БТА ще се състои пресконференция на ректора на Тракийския университет проф. Иван Въшин.\r\n***\r\nОт 12.00 часа в Регионалния пресклуб на БТА ще се състои пресконференция на Регионалния инспекторат по образованието в Стара Загора.\r\n***\r\nОт 08.00 часа на тенис кортовете на спортен комплекс „Юнак“ ще се проведе  тенис турнир „Купа Хасково“ – до 12 г.\r\n***\r\nОт 09.00 часа в спортна зала „Спартак“ ще се проведе турнир по тенис на маса за Купата на град Хасково.\r\n***\r\nОт 10.00 часа в заседателната зала на Община Хасково ще се състои пресконференция по проект „Независимост и толерантност  в ЕС (InToEU)“.\r\n***\r\nОт 11.30 часа в Регионална библиотека „Христо Смирненски“\tще бъде открита изложбата  „Моето Лято“.\r\n***\r\nОт 16.30 часа в Регионална библиотека „Христо Смирненски“\t ще бъде представен литературния сборник на град Шатура, Русия, с участието на писатели от Хасково.\r\n***\r\nОт 17.30 часа в зала „Хасково“ ще бъде представена книгата на литературния критик Йордан Нанчев „Хасковският Игнис“ – спомени за Делчо Василев, представя Георги Зарчев.\r\n***\r\nОт 18.00 часа в  КСК „Спартак“ ще се проведе детско шоу за таланти „Хасково има талант“.", "date": "2017.09.07", "title": "Предстоящи събития в страната за 7 септември (Агенция „Фокус“)"}
{"url": "http://www.focus-news.net/news/2017/09/07/2433224/predstoyashti-mezhdunarodni-sabitiya-za-7-septemvri-agentsiya-fokus.html", "text": "Руският президент Владимир Путин ще се срещне с Министър-председателят на Япония Шинзо Абе и президентът на Южна Корея Мун Дже-ин по време на икономически форум, като се очаква основната тема да е северокорейският режим на Ким Чен-ун. Очаква се законът за референдума за независимост на Каталония да бъде одобрен от местния парламент.\r\nЛондон. Ще се проведе първият дебат за закона за прекратяване на членството в ЕС.ЕК ще обяви нова позиция по Брекзит. Пресконференция на главния преговарящ Мишел Барние.Шефът на ЕЦБ Марио Драги ще проведе пресконференция.Френският президент Еманюел Макрон ще пристигне за двудневната си визита в Гърция. Премиерите на Италия и Чехия, Паоло Джентилони и Бохуслав Соботка ще обсъдят мигрантската криза в Европа и сътрудничеството във военната област.Президентът на Сърбия Александър Вучич ще посети Босна и Херцеговина за пръв път след като беше избран през април.", "date": "2017.09.07", "title": "Предстоящи международни събития за 7 септември ( Агенция „Фокус“ )"}
{"url": "http://www.focus-news.net/news/2017/09/07/2433225/afp-sauditskiyat-kral-shte-poseti-beliya-dom-prez-2018-a-godina.html", "text": "Крал Салман от Саудитска Арабия ще направи официална визита във Вашингтон рано през следващата година, за да разговаря с президента на САЩ Доналд Тръмп, предаде AFP.\r\nДвамата лидери са провели телефонен разговор, в който са обсъждали как да развиват взаимните цели, като засилване на сигурността и просперитета в Близкия Изток, предаде Белия Дом, чрез съобщение в интернет.\r\nОсвен това, двамата са се разбрали крал Салман да посети Белия Дом в първите месеци на 2018-а година.\r\nСАЩ в момента търси начини да разреши дипломатическата криза между Катар и съседите ѝ, предвождани от Саудитска Арабия.\r\nПревод и редакция:", "date": "2017.09.07", "title": "AFP: Саудитският крал ще посети Белия Дом през 2018-а година"}
{"url": "http://www.focus-news.net/news/2017/09/07/2433226/nimh-vremeto-shte-e-predimno-slanchevo-dnevnite-temperaturi-shte-se-povishavat-i-maksimalnite-shte-sa-mezhdu-26-i-31.html", "text": "Атмосферното налягане ще е близко до средното за месеца, но през деня слабо ще се понижи. Днес ще е предимно слънчево. Ще духа слаб до умерен вятър от запад-югозапад. Сутринта ще е хладно, но дневните температури ще се повишават и максималните ще са между 26° и 31°, в София около 27°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция “Фокус“ дежурният синоптик Боряна Маркова. \r\nПо Черноморието ще преобладава слънчево време. Ще духа слаб до умерен юг-югоизточен вятър. Максималните температури ще бъдат между 26° и 28°, температурата на морската вода е 22°-24°. Вълнението на морето ще е 1-2 бала.\r\nВ планините ще бъде предимно слънчево. Ще духа слаб до умерен запад-югозападен вятър. Максимална температура на 1200 метра около 21°, на 2000 метра – около 14°.", "date": "2017.09.07", "title": "НИМХ: Времето ще е предимно слънчево, дневните температури ще се повишават и максималните ще са между 26° и 31°"}
{"url": "http://www.focus-news.net/news/2017/09/07/2433227/burgas-vazstanoveno-e-dvizhenieto-po-pat-ii-73-prilep-lozarevo-sled-razklona-za-s-podvis.html", "text": "Възстановено е движението по път II-73 Прилеп - Лозарево след разклона за с. Подвис. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.07", "title": "Бургас: Възстановено е движението по път II-73 Прилеп - Лозарево след разклона за с. Подвис"}
{"url": "http://www.focus-news.net/news/2017/09/07/2433228/tass-vladimir-putin-ne-e-poluchaval-pokana-za-sreshtata-na-varha-za-reformi-v-oon-organizirana-ot-donald-tramp.html", "text": "Президентът на Русия Владимир Путин не е получавал от американския си колега Доналд Тръмп покана за срещата на върха за реформирането на ООН, която, както съобщиха медиите, лидерът на САЩ е предлагал да се проведе в навечерието на срещата на Генералната Асамблея на ООН на 18-и септември, предаде ТАСС, позовавайки се на думите на помощника на руския президент – Юрий Ушаков.\r\n„Доколкото аз знам, не е получавал покана“, заяви той.\r\nПревод и редакция:", "date": "2017.09.07", "title": "ТАСС: Владимир Путин не е получавал покана за срещата на върха за реформи в ООН, организирана от Доналд Тръмп"}
{"url": "http://www.focus-news.net/news/2017/09/07/2433229/parlamentat-shte-razgleda-otcheta-za-deynostta-na-nzok-za-2016-g.html", "text": "Парламентът ще разгледа отчета за дейността на НЗОК за 2016 г. Това предвижда проектопрограмата за работа на Народното събрание. Депутатите ще разгледат и промени в Закона за опазване на селскостопанското имущество. Законопроектът е внесен от Парламентарната група на ГЕРБ и ще бъде разгледан на първо четене. С промените се предлагат санкции за собствениците на  животни, пуснали ги през селскостопански земи, а не както в сега действащото законодателство глобата да се налага на прекия извършител на деянието. В законопроекта е предвидено при първоначално нарушение глобата да бъде между 200 и 500 лв., а при повторно между 600 лв. и 1000 лв. На вниманието на депутатите се поставят промени в състава на постоянните комисии към Народното събрание и промени в Закона за радиото и телевизията, с които се предлага Съветът за електронни медии да представя за обсъждане и приемане от парламента годишен отчет за дейността си не по-късно от 31 март на следващата година, a не както досега два пъти годишно – за първото полугодие до 31 октомври и за второто до 31 март.", "date": "2017.09.07", "title": "Парламентът ще разгледа отчета за дейността на НЗОК за 2016 г."}
{"url": "http://www.focus-news.net/news/2017/09/07/2433230/reuters-amerikanskite-aviolinii-otkazaha-poletite-si-v-rayona-koyto-se-ochakva-da-bade-vrahletyan-ot-uragana-irma.html", "text": "Докато ураганът „Ирма“ приближава югоизточната част на САЩ, авиолиниите промениха разписанията за полетите, отказаха някои от тях и гарантираха на пасажерите, че няма да се наложи да плащат необикновено високи цени, преди пристигането на бурята, предаде Reuters.\r\n“Ирма“ е вторият мощен ураган, който приближава Съединените щати за последните седмици, като се очаква да кацне във Флорида през уикенда. Тя вече нанесе поражения на карибските острови по пътя си.\r\nПревод и редакция:", "date": "2017.09.07", "title": "Reuters: Американските авиолинии отказаха полетите си в района, който се очаква да бъде връхлетян от урагана „Ирма“"}
{"url": "http://www.focus-news.net/news/2017/09/07/2433231/gd-granichna-politsiya-trafikat-e-normalen-na-vsichki-balgarski-gkpp-preminavaneto-prez-vidin-kalafat-shte-bade-preustanoveno-mezhdu-1300-i-1500-chasa-poradi-profilaktika.html", "text": "Трафикът е нормален на всички български контролно-пропускателни пунктове на границите със Сърбия, Македония, Гърция, Турция и Румъния. Това сочат данни на ГД \"Гранична полиция\" към 06.00 часа, публикувани на сайта на МВР. Преминаването през ГКПП \"Видин-Калафат\" ще бъде преустановено между 13.00 и 15.00 часа поради извършване на техническа профилактика на мостовото съоръжение.\r\nФериботът Оряхово-Бекет работи само през деня поради ниското ниво на р. Дунав.", "date": "2017.09.07", "title": "ГД \"Гранична полиция\": Трафикът е нормален на всички български ГКПП, преминаването през \"Видин-Калафат\" ще бъде преустановено между 13.00 и 15.00 часа поради профилактика"}
{"url": "http://www.focus-news.net/news/2017/09/07/2433232/ria-novosti-tsru-razsekreti-materiali-za-savetskiya-voennomorski-flot-v-perioda-na-studenata-voyna.html", "text": "Централното разузнавателно управление (ЦРУ) на САЩ разсекрети ред материали, в които се дава информация относно съветския Военноморски флот в периода на Студената война, предаде РИА Новости.\r\n„ЦРУ, съвместно с Националния музей на Военноморските сили на САЩ и Историческия фонд на ВМС проведоха обществен симпозиум, за да обсъдят великолепния материал от скорошната публикация на ЦРУ за по-рано разсекретени документи, касаещи се до съветския ВМФ в периода на Студената война“, пише в съобщение за публикувания материал.\r\nРазсекретените материали включват 82 документа, които се състоят от повече от две хиляди страници и обхващат периода от 1960-а до края на 80-те години на XX век.\r\nСред публикуваните материали са – национални разузнавателни сводки, а освен това, там има статии от списание „Военна мисъл“, преведени на английски език.\r\nПревод и редакция:", "date": "2017.09.07", "title": "РИА Новости: ЦРУ разсекрети материали за съветския Военноморски флот в периода на Студената война"}
{"url": "http://www.focus-news.net/news/2017/09/07/2433233/ministar-temenuzhka-petkova-shte-uchastva-v-energien-forum-v-aleksandrupolis.html", "text": "Министърът на енергетиката Теменужка Петкова ще участва в енергиен форум в Александруполис, Гърция. Това съобщиха от пресцентъра на Министерството на енергетиката. Първото издание на „Форума за нефт и газ“ се организира от  Американо-гръцката търговска камара, със съдействието на Гръцката асоциация за енергийна икономика. Обсъдено ще бъде актуалното развитие на енергийните проекти в региона от представители на енергийни регулаторни органи, участници на пазара, енергийни експерти, предприемачи и инвеститори. \r\nПредвижда се в събитието да участват министърът на околната среда и енергетиката на Гърция Георгос Статакис, министърът на енергетиката и минното дело на Сърбия Александър Антич и други.", "date": "2017.09.07", "title": "Министър Теменужка Петкова ще участва в енергиен форум в Александруполис"}
{"url": "http://www.focus-news.net/news/2017/09/07/2433234/plovdiv-likvidiran-e-pozharat-koyto-gorya-v-blizost-do-tets-sever.html", "text": "Ликвидиран е пожарът, който горя в близост до ТЕЦ \"Север\" в Пловдив снощи. Това съобщи за Радио „Фокус“-Пловдив дежурният служител в РСПБЗН-Пловдив. Пожарът избухна в сухи треви и храсти около 17.40 часа вчера. С огнената стихия се бориха 6 противопожарни екипа. Няма пострадали хора. Все още се изясняват причините за пожара и площта, върху която се е развил.\r\nЦветана ТОНЧЕВА", "date": "2017.09.07", "title": "Пловдив: Ликвидиран е пожарът, който горя в близост до ТЕЦ \"Север\""}
{"url": "http://www.focus-news.net/news/2017/09/07/2433235/ochakva-se-pravitelstvoto-da-otpusne-dopalnitelni-sredstva-na-obshtinite-za-remont-i-izgrazhdane-na-voenni-pametnitsi.html", "text": "Очаква се правителството да одобри допълнителни трансфери по бюджетите на общините за 2017 г. за ремонт, възстановяване, изграждане и довършване на военни паметници. Това става ясно от програмата на седмичното правителствено заседание. Предвидено е и обсъждането на проект на постановление за одобряване на допълнителни разходи по бюджета на Министерския съвет за 2017 г. Министрите ще разглеждат и проект на решение за внасяне в Народното събрание на обобщен годишен доклад по изпълнението на решенията на Европейския съд по правата на човека по дела срещу Република България.", "date": "2017.09.07", "title": "Очаква се правителството да отпусне допълнителни средства на общините за ремонт и изграждане на военни паметници"}
{"url": "http://www.focus-news.net/news/2017/09/07/2433236/cnn-uraganat-irma-ostavi-bez-elektrichestvo-900-hilyadi-zhiteli-na-puerto-riko.html", "text": "Ураганът от пета категория „Ирма“ се нахвърли върху територията асоциирана със САЩ – държавата Пуерто Рико. Около 900 хиляди души са останали без електроенергия. Атмосферното явление е нанесло значителни щети на острова, предаде CNN, позовавайки се на думите на губернатора на островната държава – Рикардо Росело.\r\n„Намираме се в щаба на операциите в Сан Хуан (столицата на Пуерто Рико). Вече стана ясно, че са нанесени значителни щети“, заяви той, като уточни, че скоростта на вятъра превишава 44,7 метра в секунда.\r\nСпоред известните сведения, властите провеждат няколко спасителни операции в районите засегнати от бурята. Засега няма данни за жертви или пострадали на острова, на който живеят около 3,4 милиона души. През юни в страната се проведе референдум, на който жителите се изказаха в полза на това, територията да стане 51-вия американски щат.\r\nОт Националния център за наблюдение на урагани на САЩ заявиха, че скоростта на вятъра в „окото“ на „Ирма“ се съхранява на предишните нива – 81,7 м/с. Самият епицентър се намира встрани от Пуерто Рико. Ураганът се движи на северозапад със скорост 7,2 м/с и по прогнозите на метеоролозите днес той ще достигне крайбрежието на Доминиканската република, а в съботната вечер – до южната част на Флорида.\r\nПревод и редакция:", "date": "2017.09.07", "title": "CNN: Ураганът „Ирма“ остави без електричество 900 хиляди жители на Пуерто Рико"}
{"url": "http://www.focus-news.net/news/2017/09/07/2433237/ministar-ekaterina-zaharieva-shte-uchastva-v-neformalnata-sreshta-na-ministrite-na-vanshnite-raboti-na-evropeyskiya-sayuz.html", "text": "Заместник министър-председателят по правосъдната реформа и министър на външните работи Екатерина Захариева ще участва в неформалната среща на министрите на външните работи на Европейския съюз (ЕС) „Гимних“, която ще се проведе на 7 и 8 септември в Естония. Това съобщиха от пресцентъра на Министерство на външните работи. Програмата ще започне със съвместен обяд на първите дипломати и министрите на отбраната на държавите членки на Съюза, на която ще бъде обсъдено изпълнението на т.нар. пакет „Отбрана“ по прилагането на Глобалната стратегия на ЕС за външна политика и политика за сигурност. По време на работните сесии ще бъдат обсъдени ситуацията след шестия ядрен опит на Северна Корея, Близкоизточния мирен процес, политиката на ЕС по правата на човека, а в съвместен панел със страните-кандидатки за членство в ЕС на фокус ще бъдат предотвратяването и борбата с радикализацията и насилствения екстремизъм. \r\nВ програмата на срещата е включена и работна вечеря, на която ще присъстват външните министри на страните кандидатстващи за членство в ЕС, на която се очаква да бъде обсъдена европейската перспектива на държавите от Западните Балкани и Турция.", "date": "2017.09.07", "title": "Министър Екатерина Захариева ще участва в неформалната среща на министрите на външните работи на Европейския съюз"}
{"url": "http://www.focus-news.net/news/2017/09/07/2433238/vremennata-komisiya-za-samoletite-shte-izslusha-bivshiya-zamestnik-ministar-na-otbranata-ivan-ivanov.html", "text": "Временната комисия за проучване изпълнението на процедурата по избор на нов тип боен самолет ще изслуша заместник-министъра на отбраната в периода 2013 – 2014 г. Това предвижда програмата за работа на Комисията. Заседанието ѝ ще се проведе от 11.00 часа в зала 232 на Народното събрание.  Дневният ред на заседанието включва още анализ и сравняване на „Методика за избор на оптимален вариант за реализация на инвестиционен проект „Придобиване на нов тип основен многофункционален самолет“ с математически модел за оценка на вариантите за реализация, разработена от Института по отбрана на Министерство на отбраната и ВВС.Агенция „Фокус” припомня: На 28 юни парламентът одобри предложението на ГЕРБ Временна анкетна комисия да проверява изпълнението на процедурата по избор на нов тип боен самолет. Комисията се състои от 19 народни представители и ще работи в срок от  от 2 месеца. Първото заседание на комисията бе на 5 юли. На проведените до момента заседания бяха изслушани последните трима министри на отбраната: Аню Ангелов, Ангел Найденов и Николай Ненчев. Пред народните представители Аню Ангелов посочи, че докато е бил министър всичко във връзка с инвестиционните проекти за нов боен самолет е било явно и не е игнорирал военната експертиза. Ангел Найденов пък обясни, че мнението му като министър е било да се отделят средства за летателна годност на МИГ – 29, а Николай Ненчев поясни, че се е стремял да придобие самолет, съвместим с партньорите ни от НАТО. На последното заседание през юли в комисията бе изслушан проф. Тодор Тагарев, служебен министър на отбраната.", "date": "2017.09.07", "title": "Временната комисия за самолетите ще изслуша бившия заместник-министър на отбраната Иван Иванов"}
{"url": "http://www.focus-news.net/news/2017/09/07/2433239/xinhua-ostavashtite-chasti-ot-thaad-sa-transportirani-do-myastoto-na-razpolagane-v-yuzhna-koreya.html", "text": "Останалите части от Противоракетната система THAAD бяха транспорирани до мястото си на разполагане в югоизточната част на Южна Корея, предаде китайската Xinhua.\r\nКамионите бяха следвани от други превозни средства, които носеха строително оборудване и материали.\r\nС допълнителното разполагане на частите и завършването на строителните работи, батареята THAAD в Южна Корея, която ще бъде управлявана от Силите на САЩ в Корея (USFK) ще бъде напълно готова за действие.\r\nНа мястото имаше протстиращи, но те бяха блокирани от 8 хиляди полицаи, от групата за борба с безредиците. Насреща бяха 400 активисти за мир и граждани, живеещи в околността.\r\nВ резултат от действията на полицията са контузени близо 30 протестиращи, които са откарани до близката болница без сериозни наранявания, предават местните медии.\r\nПревод и редакция:", "date": "2017.09.07", "title": "Xinhua: Оставащите части от THAAD са транспортирани до мястото на разполагане в Южна Корея"}
{"url": "http://www.focus-news.net/news/2017/09/07/2433240/sofiya-vavezhda-se-vremenna-organizatsiya-na-dvizhenieto-za-provezhdane-na-meropriyatie-na-posolstvoto-na-republika-braziliya.html", "text": "Въвежда се временна организация на движението за провеждане на мероприятие на посолството на Република Бразилия. Това съобщиха от пресцентъра на Столична община. От 8.00 часа до приключване на приема се забранява престоят и паркирането на пътни превозни средства, с изключение на автомобилите на гостите поканени на приема, на ул. “Велико Търново“ между ул. “Сан Стефано“ и ул. “Васил Априлов“. СДВР осигурява охрана и постове за контрол и регулиране на движението.", "date": "2017.09.07", "title": "София: Въвежда се временна организация на движението за провеждане на мероприятие на посолството на Република Бразилия"}
{"url": "http://www.focus-news.net/news/2017/09/07/2433241/denyat-7-septemvri-v-balgarskata-istoriya.html", "text": "През 1862 г.  българската легия в Белград е разпусната по решение на военния министър на Сърбия. 1869 г. - солунската българска община тържествено  открива ново смесено българско училище. Училището се помещава в къщата на търговеца Иван Пепов. В началото се обучават 110 деца, разделени в две отделения – за момчета и за момичета. За учител е поканен йеродякон Агапий Войнов, по-късно заменен от Стоян Божков. 1877 г. - със засилена артилерийска подготовка започва първият етап на Третата атака на Плевен, по време на Руско турската освободителна война 1877-1878 г. Обсадата на Плевен е най-тежката и продължителна битка в хода на Руско-турската война. Тя продължава 5 месеца. 1883 г. - съставено е първото в българската история коалиционно правителство от умерени либерали и консерватори начело с Драган Цанков. 1913 г. - избухва Охридското въстание на българското и албанското население срещу сръбската власт в Македония. Охридско-Дебърското въстание е съвместна акция на българското и албанското население срещу сръбския режим във Вардарска Македония, установен след Междусъюзническата война 1913 г. Обхваща Дебърско, Стружко и Охридско. \r\n1916 г. - генерал Иван Колев със своята 1-ва конна дивизия нанася съкрушителен удар на 47-и руски корпус. По време на Първата световна война ген. Иван Колев е инспектор на конницата и началник на Конната дивизия. Под негово ръководство тя взема участие в настъплението на Трета армия в Добруджа по време на Първата световна война 1914–1918. 1940 г. – България и Румъния подписват Крайовския договор. С този договор се урежда връщането на Южна Добруджа на България (предадена на Румъния с Букурещкия мирен договор - 1913 г.; оставена за нея според Ньойския мирен договор 1919 г.). 1954 г. - открит е Паметникът на Съветската армия в центъра на София. 1968 г. - във Варна е открит Дворецът на спорта и културата. 1978 г. – в Лондон, на моста \"Ватерло\", е извършен атентат срещу писателя Георги Марков. На следващия ден състоянието му се влошава и той постъпва в болница, където умира. На 7 септември са родени: Виолета Кирилова Донева –театрална и филмова актриса; Иван Димитров Сестримски –историк и критик; Стефан Любомиров Каракостов –историк, театровед и философ; Тодор Христов Живков – политически и държавен деец. На тази дата умират: Богдан Миланов Ковачев –балетмайстор, балетист, изтъкнат хореограф; Иванка Дочева Касабова –драматична артистка; Свети Понгарц – унгарски католически светец, българин по произход.\r\n2004 г.\r\nВ Пловдив е открита юбилейна ретроспективна изложба посветена на 70 годишнината от рождението на художника Йоан Левиев. Експозицията е озаглавена “Ангели, фарисеи и ахилесовци”. Йоан Исаков Левиев e роден на 31 октомври 1934 г. в Пловдив. Завършва през 1958 г. Художествената Академия в София, специалност “Декоративно - монументална живопис” при проф. Г. Богданов. Сред картините, свързани тематично с родния му град, са “Зора над Пловдив” (1970 г., НХГ), “Спомен за Паша Христова” (1972 г., НХГ), “Баща ми” (1974 г.), “Къща на Главната улица” (1978 г.) и др. Автор е на мащабни стенописи и мозаични пана - във Висшия селскостопански институт (“Земята и човекът, 1960 г., 1967 г.), в хотел “Марица” (“Из икономическия живот на Пловдив”, 1966 г.) и др. Прави сценично оформление на оперните постановки – “Антигона 43 от Л. Пипков, “Юлска нощ” и др. Умира на 11 март 1994 г. в Пловдив.\r\n1978 г.\r\nВ Лондон, на моста \"Ватерло\", е извършен атентат срещу писателя Георги Марков. На следващия ден състоянието му се влошава и той постъпва в болница, където умира. Георги Иванов Марков е български писател белетрист, драматург, журналист; емигрант. Роден е на 1 март 1929 г. в с. Княжево. В емиграция писателят работи в Би Би Си и “Свободна Европа”, откъдето излъчва в ефир “Задочни репортажи за България” (репортажите и есетата - “биография на политическия режим в България”, са издадени след 1989 г.). Георги Марков е автор на “Цезива нощ” (1957 г.); “Победителите на Аякс”, научно-фантастичен роман (1959 г.); “Анкета. Новели” (1961 г.); “Между нощта и деня. Разкази” (1961 г.); “Мъже. Роман” (1962, 1963, 1990 г.), “Портретът на моя двойник” (сб. с новели, 1966 г.) “Госпожата на господин търговеца на сирене. Пиеса” (1963 г.), “Последният патент. Комедия” (1965 г.); “ Да се провреш под дъгата. Пиеса” (1966 г.); “Кафе с претенция. Комедия” (1967 г.); “Асансьорът. Пиеса” (1967 г.), “Калай. Пиеса” (1967 г.), “Атентат в затворената улица” (1968 г.); “Жените на Варшава” (сб. с новели, 1968 г.); “Аз бях той. Комедия” (1969 г.); “Комунисти. Пиеса” (1969 г.); “The Archangel Michael”, пиеса (1970 г.); “Задочни репортажи за България” (Цюрих, 1980-1981 г.) (София, 1990 г.); “Литературни есета” (Париж, 1982 г.) (София, 1990 г.); “The Truth that killed” (1984 г.); “Когато часовниците са спрели. Нови задочни репортажи за България” (1991 г.). \r\n1968 г.\r\nВъв Варна е открит Дворецът на спорта и културата. По предложение на арх. Никола Ганчев е обявен конкурс за проект, в който вземат участие тринадесет колектива представиха свои проекти. Ръководството на Варненската проектантска организация възлага изработването на работния проект на арх. Стефан Колчев и неговия екип. Строителството е възложено на варненската строителна организация с ръководител инж. Стамат Стаматов. На 26 октомври 1966 г. е направена първата копка.\r\n1954 г.\r\nОткрит е Паметникът на Съветската армия в центъра на София.\r\n1940 г.\r\nБългария и Румъния подписват Крайовския договор. С този договор се урежда връщането на Южна Добруджа на България (предадена на Румъния с Букурещкия мирен договор - 1913 г.; оставена за нея според Ньойския мирен договор 1919 г.). Според Крайовския договор границата между двете държави отново се възстановява такава, каквато е била през 1913 г. Договорена е размяна на българите от Тулчански и Кюстенджански окръг срещу румънски колонисти от Силистренски и Калиакренски окръг, която трябва да се осъществи до 3 месеца след ратифицирането на договора. Останалото българско население в Румъния и румънско население в България извън посочените окръзи може да се изсели в продължение на 1 година. Според договора българското правителство се задължава да изплати на Румъния 1 000 000 леи като обезщетение за изоставените румънски имоти. Създадена е българо-румънска комисия с център Гюргево, която да следи за уреждането на всички възникнали във финансово и правно отношение въпроси.\r\n1916 г.\r\nГенерал Иван Колев със своята 1-ва конна дивизия нанася съкрушителен удар на 47-и руски корпус. По време на Първата световна война ген. Иван Колев е инспектор на конницата и началник на Конната дивизия. Под негово ръководство тя взема участие в настъплението на Трета армия в Добруджа по време на Първата световна война 1914–1918. Иван Колев е военен деец, генерал-лейтенант. Роден е 15 септември 1861 в с. Бановка, Бесарабия. Взема участие в Сръбско-българската война 1885 г. като доброволец. След това завършва Военното училище в София и Военна академия в Торино, Италия. По време на Балканската война 1912–1913 г. е началник-щаб на Трета армия, а през Междусъюзническата война 1913 е началник-щаб на Пета армия.\r\n1913 г.\r\nИзбухва Охридското въстание на българското и албанското население срещу сръбската власт в Македония. Охридско-Дебърското въстание е съвместна акция на българското и албанското население срещу сръбския режим във Вардарска Македония, установен след Междусъюзническата война 1913 г. Избухва през септември и обхваща Дебърско, Стружко и Охридско. Обединени български и албански чети освобождават Дебър. Начело на въстаниците застава Петър Чаулев, подпомогнат от други дейци на Вътрешната македоно-одринска революционна организация. Въстаниците успяват да прогонят сръбските войски и администрация от Струга. Освобождават и Охрид. Въстанието внася известно безпокойство в Белград и за да не се разрасне още повече, срещу него са изпратени значителни войскови сили и сръбски четници. В помощ на Сърбия се включва и Гърция. Въстаниците отстъпват пред многобройния в количествено отношение и по-добре въоръжен противник въстаниците.\r\n1896 г.\r\nНа конгрес в София либералите на Петко Каравелов приемат името Демократическа партия и преименуват органа си на в. \"Пряпорец\".\r\n1883 г.\r\nСъставено е първото в българската история коалиционно правителство от умерени либерали и консерватори начело с Драган Цанков. Драган Цанков е български общественик, политик, публицист. Роден е на 28 октомври 1828 г. в Свищов. Създател е и водач на Либералната партия. Драган Цанков заема два пъти министърпредседателския пост - в периода 24 март – 28 ноември 1880 г. и 7 септември 1883 г. – 29 април 1884 г. Бил е министър на външните дела и изповеданията и на вътрешните работи. След разцеплението на Либералната партия през 1884 г. оглавява дясното й крило, оформило през 1899 г. като Прогресивнолибералната партия. След преврата на 9 август 1886 г. емигрира в Цариград и Петербург. Връща се в България през 1894 г. след падането на правителството на Стефан Стамболов. Неколкократно е избиран за народен представител. Изявява се като публицист във в. “България”. Член е на редколегията на в.”Независимост”. Автор е на “Българска история” (Виена, 1866 г.), заедно с М. Балабанов издава книга “България” (1876 г., на английски и френски език), превежда “Тъмниците ми” (1874 г.) от Силвио Пелико, издава на немски език “Граматика на българския език” (1852 г.). Умира на 11 март 1911 г. в София.\r\n1877 г.\r\nСъс засилена артилерийска подготовка започва първият етап на Третата атака на Плевен, по време на Руско турската освободителна война 1877-1878 г.\r\nОбсадата на Плевен е най-тежката и продължителна битка в хода на Руско-турската война. Тя продължава 5 месеца.\r\n1869 г.\r\nСолунската българска община тържествено открива ново смесено българско училище. Училището се помещава в къщата на търговеца Иван Пепов. В началото се обучават 110 деца, разделени в две отделения – за момчета и за момичета. За учител е поканен йеродякон Агапий Войнов, по-късно заменен от Стоян Божков.\r\n1863 г.\r\nГеорги Раковски напуска Сърбия и преминава във Влашко. Георги Раковски (истинско име Съби Стойков Попович, преименува се на Сава Стойков Попович, а по-късно - на Георги Ст. Раковски) е роден в Котел през февруари 1821 г. Той e първият идеолог на националното революционно движение. Георги Раковски участва в борбите за църковна и политическа свобода на българите. Книжовното дело на Раковски е неразривно свързано с революционната му дейност – и публицистичните му, и литературните и историко-етнографските му научни трудове. Автор е на “Горски пътник\" (1857 г.), на “Показалец или ръководство…\" (1859 г.), “Няколко речи о Асеню първому…\" (1860 г.) “Преселение в Русия или руската убийствена политика за българите\" (1860 г.), “Българските хайдути\" (1867) и др.\r\n1862 г.\r\nБългарската легия в Белград е разпусната по решение на военния министър на Сърбия. Сръбското правителство пристъпва към тази мярка, за да не се компрометира пред европейската дипломация, която става гарант за спазване на сключеното между Белград и Цариград споразумение.На тази дата са родени:\r\n1943 г.\r\nРодена е Виолета Кирилова Донева – българска театрална и филмова актриса. Снима се в: \"Двама под небето\" (1962 г.), \"Обич\" (1972 г.), \"Допълнение към ЗЗД\" (1976 г.), \"Руският консул\" (ТВ, 1981 г.). Театрални роли: \"Любовни писма\" (ТВ, 1993 г.), \"Жена от морето\" (ТВ, 1996 г.). Автор е на пиесата \"Последната и първата жена\" (1999 г.).\r\n1916 г.\r\nРоден е Иван Димитров Сестримски – български историк и критик. Завършва гимназия в Пазарджик (1935 г.) и икономически науки в София (1943 г.). Библиотекар е на читалище “Виделина” в Пазарджик (1936-1942 г.). Редактор е във в. “Освобождение” (Пазарджик, 1944-1948 г.), сп. “Сердика” (1948-1949 г.), Студията за научнопопулярни филми (1955-1958 г.), сп. “Българо-съветска дружба” (1958-1960 г.;), в. “Литературен фронт” (1961-1965 г.), редактор (1966-1968 г., 1976-1979 г.), завеждащ отдел (1970-1971 г.), заместник-главен редактор е (1972 г.) в издателство “Български писател”, заместник-директор е на Българския културен център в Берлин (1973-1975 г.). Член е на СБП. За първи път печата през 1932 г. във в. “Ученически устрем” (Пловдив). Автор е на съчиненията: “Лопушанска дружина” (историческа студия, 1953 г.), “Тодор Каблешков” (биографичен очерк), 1955 г., “Мария Грубешлиева” (литературно-критичен очерк, 1963 г.), “Отражения” (литературно-критични очерци и портрети, 1969 г.), “Цветан Спасов” (литературно-критически очерк, 1970 г.), “Литературни беседи. Етюди и портрети” (1971 г.), “Крум Велков”. (литературно-критичен очерк, 1972 г.), “Етюди” (1976 г.), “Елин Пелин” (1978 г.), “Портрети и записки” (1978 г.), “Димитър Бояджиев” (1980 г.), “Български мотиви. Портрети. Спомени” (1982 г.), “Нешо Бончев. Литературно -критичен очерк” (1982 г.), “Литературни акварели” (1985 г.), “Никола Фурнаджиев”, литературна студия (1986 г.), “Избрани произведения”, в 2 т. (1986 г.), “Земя и слово. Портрети и очерци” (1987 г.), “Мемоарни етюди” (1996 г.).\r\n1915 г.\r\nРоден е Стефан Любомиров Каракостов – български историк, театровед и философ. Завършва славянска филология в Софийския университет през 1941 г. Работи като редактор във в. “Литературен глас” (1941-1944 г.), секретар е на Общинския комитет в Бургас (1944-1945 г.). Преподавател е в Държавното театрално училище, професор е във ВИТИЗ “Кр. Сарафов” (1951-1970 г.), професор в Института по философия при БАН (от 1970 г.). Редактор и главен редактор е във в. “Култура” (1937-1940 г.), сп. “Социалистическа борба” (1946 г.), в. “Народ” (1945-1946 г.) и др. Изследва дейността на видни възрожденски дейци (Ботьо Петков, Димитър Общи, македонски възрожденци, В. Левски и др.). Издава книги “Българският театър. Средновековие. Ренесанс. Просвещение. 865-1858” (1872 г.), “Българският възрожденски театър …” (1973 г.), “Революция и сцена” (1975 г.) и др. Умира на 28 февруари 1988 г. в София.\r\n1911 г.\r\nРоден е Тодор Христов Живков – политически и държавен деец. От 9 юли 1971 г. до 17 ноември 1989 г. е председател на Държавния съвет на Народна Република България. През 1954 г. става Първи секретар, а през 1981 г. генерален секретар на ЦК на БКП. От 1942 г. е член на Окръжния комитет на БКП. От 1950 г. е кандидат-член на Политбюро и секретар на ЦК, от 1951 г. – член на Политбюро. През ноември 1962 г. става Председател на Министерския съвет на Народна Република България, остава на този пост до 1971 г. С решение на пленум на ЦК на БКП е изваден от състава на ЦК на БКП на 8 декември 1989 г., а няколко дни по-късно е изключен от БКП. На 4 септември 1992 г. Върховният съд на България налага на Живков 7 години затвор, заменен с домашен арест, за незаконно раздаване на пари за представителни нужди на държавния апарат, на жилища и коли. Осъден е да върне на държавата 21 010 380 лв. На 9 февруари 1996 г. Общото събрание на Наказателните колегии на Върховния съд признава на Живков статут на бивш държавен глава и прекратява делото срещу него. Тодор Живков умира на 5 август 1998 г. в София.На тази дата умират:\r\n1978 г.\r\nУмира Богдан Миланов Ковачев – български балетмайстор, балетист, изтъкнат хореограф. Роден е на 18 август 1924 г. в Пловдив. Учи в балетната школа при Софийската народна опера (1947 г.). Работи като балетист (1947-1961 г.) и балетмайстор в Държавния музикален театър в София (1969-1977 г.), балетмайстор в Пловдив (1961-1968 г.) и в Националния академичен театър за опера и балет (1977-1978 г.). Един от създателите е на телевизионния шоуспектакъл в България.\r\n1963 г.\r\nУмира Иванка Дочева Касабова – българска драматична артистка. Родена е на 30 април 1883 г. в Плевен. Работи в “Съвременен театър” на М. Икономов (1906-1912 г.), в различни провинциални и пътуващи театри. От 1944 г. до 1956 г. е в Бургаския театър.\r\n1619 г.\r\nУмира Свети Понгарц – унгарски католически светец, българин по произход. Роден е през 1582 г. в Бунгард до Сибиу (днешна Румъния). Учи в йезуитския колеж в Клуж. През 1602 г. постъпва в ордена на йезуитите в Бърно. През 1619 г. е изпратен в Кошице, където се превръща в най-непримиримия защитник на католицизма срещу настъпващото по онова време протестантство. Канонизиран е през 1995 г. от папа Йоан Павел II.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.07", "title": "Денят 7 септември в българската история"}
{"url": "http://www.focus-news.net/news/2017/09/07/2433242/ivan-igov-psiholog-roditelite-tryabva-da-otdelyat-poveche-vnimanie-na-detsata-si-i-da-obsazhdat-s-tyah-problemite-koito-gi-trevozhat.html", "text": "Родителите трябва да отделят повече внимание на децата си, за да обсъждат с тях проблемите, които ги тревожат. Това каза в сутрешния блок „Добро утро, България” на Радио „Фокус“ психологът Иван Игов по повод заплахите за самоубийства при децата. По думите му този проблем също е вид агресия, но насочена навътре. Психологът обясни, че самоубийствата, както при децата, така и при възрастните, са резултат от някаква форма на безпомощност и детето или възрастният попадат в ситуация, в която не могат да намерят решение.\r\n„Най-честата причина за самоубийство е състоянието на фрустрация, т.е. блокиране на целите, както и желанието да извършиш нещо, което някой друг ти пречи да направиш – може да е човек, ситуация, може да е дори стечения на обстоятелствата. Това е нещо, което постоянно се случва на нас, възрастните, но да кажем, че възрастният човек има повече социален опит и успява да намери алтернатива. Справянето с това състояние на фрустрация, вътрешно напрежение и гняв може да стане с помощта на друг човек, или, когато потърсиш някакво алтернативно действие. За съжаление децата, имайки по-малък социален опит и видели по малко в краткия си живот, обикновено повтарят реакциите на възрастните“, коментира психологът Иван Игов. \r\nТой допълни, че едва между 8 и 10% от родителите у нас търсят помощ при психолог за решаването на проблеми, свързани с детето им. По думите му важна роля играят и добре подготвените за такива ситуации училищни психолози, които у нас са само няколко десетки.", "date": "2017.09.07", "title": "Иван Игов, психолог: Родителите трябва да отделят повече внимание на децата си и да обсъждат с тях проблемите, които ги тревожат"}
{"url": "http://www.focus-news.net/news/2017/09/07/2433243/sofiya-vavezhda-se-organizatsiya-na-dvizhenieto-za-provezhdane-na-aleya-na-knigata.html", "text": "Въвежда се организация на движението за провеждане на „Алея на книгата” в София. Това съобщиха от пресцентъра на Столична община. До 20.00 часа нднес и от 07.00 до 20.00 часа на 20 септември 2017 г. се забранява престоят и паркирането на пътни превозни средства, с изключение на автомобилите обслужващи монтажа и демонтажа на съоръженията и извън местата в режим на платено паркиране „служебен абонамент” на ул. „Неофит Рилски” между бул. „Витоша” и ул. „Христо Белчев”, в частта до бул. „Витоша.", "date": "2017.09.07", "title": "София: Въвежда се организация на движението за провеждане на „Алея на книгата”"}
{"url": "http://www.focus-news.net/news/2017/09/07/2433244/the-warsaw-voice-polskata-upravlyavashta-partiya-nyama-namerenie-da-provezhda-predsrochni-izbori.html", "text": "Управляващата партия в Полша „Право и справедливост“ няма намерение да провежда предсрочни избори, тъй като политическата обстановка в страната е стабилна, пише вестник The Warsaw Voice.  Това заяви вицепремиерът и министър на културата Пьотр Глински в интервю за ежедневника Rzeczpospolita. \r\nТой допълни, че „Право и справедливост“ ще изгради конституционно мнозинство в период от две години, навреме за редовните избори.  Мария Динкова", "date": "2017.09.07", "title": "The Warsaw Voice: Полската управляваща партия няма намерение да провежда предсрочни избори"}
{"url": "http://www.focus-news.net/news/2017/09/07/2433245/api-do-9-septemvri-dvizhenieto-po-yuzhnata-daga-na-sofiya-pri-p-v-simeonovo-v-posoka-pernik-se-osashtestvyava-v-aktivnata-i-sredna-lenta-poradi-remontni-deynosti.html", "text": "До 9 септември 2017 г. движението по път II-18 СОП (южна дъга), при п. в. \"Симеоново\", в посока Перник, се осъществява в активната и средна лента поради ремонтни дейности. Това съобщиха от пресцентъра на Агенция \"Пътна инфраструктура\" (АПИ).", "date": "2017.09.07", "title": "АПИ: До 9 септември движението по южната дъга на София, при п. в. \"Симеоново\", в посока Перник, се осъществява в активната и средна лента поради ремонтни дейности"}
{"url": "http://www.focus-news.net/news/2017/09/07/2433246/parlamentarnata-komisiyata-po-pravni-vaprosi-shte-izslusha-kandidatite-za-chlenove-na-visshiya-sadeben-savet-ot-kvotata-na-narodnoto-sabranie.html", "text": "Парламентарната комисията по правни въпроси ще изслуша кандидатите за членове на Висшия съдебен съвет от квотата на Народното събрание. За първи път парламентът ще избира членове на съвета по колегии - отделно за съдийската и отделно за прокурорската, и с квалифицирано мнозинство от 160 гласа за всеки член поотделно. Народното събрание ще излъчи 11 членове на ВСС -  шестима в съдийската колегия на съвета и петима – в прокурорската. Новият ред за избор на членове на съвета произтича от промените в Конституцията през декември 2015 г., отразени и в Закона за съдебната власт. Преди да бъдат гласувани в пленарната зала обаче кандидатите следва да бъдат изслушани в правната комисия. \r\nНа свое заседание, проведено на 12 юли 2017 г., Комисията по правни въпроси извърши проверка за допускане до изслушване на кандидатите за членове за съдийската и за прокурорската колегия на Висшия съдебен съвет от квотата на Народното събрание. До изслушване са допуснати кандидатите:\r\n1. Ангелинка Николова Николова (предложение на „Воля“)  – адвокат в Търговищката адвокатска колегия с 25 години стаж в съдебната система. Преминала е през всички нива на съдебната система – от младши съдия, през съдия изпълнител, районен съдия в Окръжен съд Търговише. Била е председател на Търговищкия районен съд за периода 20.01.1999-24.03. 2000г. От 2006 г. има ранг „Съдия във ВКС и ВАС“ ома статут на несменяема.\r\n2. Боян Георгиев Магдалинчев (предложение на ГЕРБ)  – зам. председател на ВАС. Съдия от 1982 г. ,с 38 години юридически стаж, от които 35 години като съдия. Последователно преминава през всики нива на съдебната система. От 1997 г. заема длъжността съдия във Върховния административен съд. В периода 1999-2003 г. е член на Висшия съдебен съвет и председател на „Бюджетна комисия“ и член на комисия „Съдебна администрация“.  Председател е на Асоциацията на българските административни съдии.\r\n3. Боян Чавдаров Новански (предложение на „Обединени патриоти“) – адвокат от София с 19-годишна практика\r\n4. Вероника Атанасова Имова (предложение на ГЕРБ)  - Съдия от 1982 г. с общ юридически стаж над 36 години в органите на съдебната власт, като последователно преминава през всички нива на съдебната система. От 1986 до 1991 г. е съдия в Софийския районен съд. От 1991 г. до 1993 г. е съдия в Софийския градски съд - Наказателна колегия. От 1997 г. заема длъжността съдия във Върховния касационен съд. Избрана е от Пленума на Върховния касационен съд през 2016 г. за председател на Комисията по атестирането и конкурсите при Съдийската колегия на ВСС. \r\n5. Даниела Ангелова Маринова-Марчева (предложение на „БСП за България“)  - има над 21 години общ юридически стаж, а в последните 16 години е заемала последователно длъжността „съдия“ в Софийски районен съд, Софийски градски съд и Софийски апелативен съд.  Започва кариерата си като експерт по правните въпроси в Агенцията за приватизация. Работи като юрисконсулт до 2002 г., когато е вписана като адвокат към Софийската адвокатска колегия. В периода 2003-2005 г. заема длъжността „старши експерт-юрисконсулт“ в администрацията на Висшия съдебен съвет. През 2005 г. e назначена за съдия във Втора гражданска колегия на Софийския районен съд. През 2010 г. е назначена в Търговското отделение на Софийски градски съд, а към настоящия момент е командирована в Търговското отделение на Софийския апелативен съд с най-високия ранг – „съдия във ВКС и ВАС“.\r\n6. Диана Атанасова Хитова (предложение на „БСП за България“)  -  Кариерата ѝ започва през 1977 г. като младши съдия в Окръжен съд Сливен. В периода 1979 – 1980 г. е районен съдия в Районен съд- Сливен. От 1996 г. до февруари 2000 г.  е председател на Адвокатска колегия – Сливен. От 2002 до 2007 г. и от 2010 до 2012 г. е синдик. Народен представител е в 40-ото Народно събрание. От 2009 до 2010 г. е член на Комисията за защита на конкуренцията. От 2012 г. досега е съдия във Върховен касационен съд.\r\n7. Драгомир Асенов Кояджиков (предложение на „БСП за България“)  - започва своята кариера като следовател в Окръжна следствена  служба в гр. Русе. През 2004 г. е назначен за съдия в Районен съд Русе. През 2006 г. постъпва в Софийския районен съд, а от 2011 г. е съдия в Апелативния специализиран съд.\r\n8. Марина Михайлова Дойчинова (предложение на „БСП за България“)  - Работила е последователно в Районен съд гр. Бургас, Софийски районен съд, Софийски окръжен съд, а от 1 май 1997 г. досега е  съдия във Върховния административен съд. \r\n9. Мирослав Александров Джеров (предложение на ГЕРБ)  - Започва кариерата си като правен съветник към Софийска адвокатска колегия. От 2001 до 2003 г. е правен съветник към „Жокер Медия ООД“. От 2000 г. до момента е Адвокат към Софийска адвокатска колегия.\r\n10. Нели Любомирова Виодорова (предложение на независим народен представител) - адвокат е повече от 26 години – от 03.05 1991 г. до сега. Била е два последователни мандата член на Контролния съвет на Софийска адвокатска колегия – от 2004 до 2008 г. и от 2008 до 2012 г. Два мандата е резервен член на Висшия адвокатски съвет: 2013-2017 г. и в настоя. От 2015 г. е член на Националното бюро за правна помощ.\r\n11. Стефан Гроздев Гроздев (предложение на ДПС)  - магистрат с над 28 години общ юридически стаж – от съдия в Софийскиа районен съд, през съдия в Софийски апелативен съд и понастоящем зам.-председател на Апелативен съд София и ръководител на търговската колегия.\r\n1. Владислав Димитров Томов (предложение на „Воля“)  - професионалната му кариера започва като юрисконсулт в НЕК -ЕАД – Благоевград. В съдебната система започва работа на 4 май 1998 г. като младши прокурор в Районна прокуратура гр. Сандански. От 12.06.2011 г. е назначен на длъжност „прокурор“ в Районна прокуратура – Варна, където работи и към настоящия момент. Общият му юридически стаж е 20 години.\r\n2. Гергана Найденова Мутафова (предложение на ГЕРБ)  - През 1991 г. започва работа като съдебен кандидат в Окръжен съд – гр. Пловдив. На 16.02.2001 г. е назначена на работа като младши прокурор в Районна прокуратура – гр. Пловдив като от 2003 до 2006 г. е била прокурор в същата прокуратура. От 2006 г. е административен ръководител на Районна прокуратура гр. Асеновград. През 2010 г. започва работа като административен ръководител на Районна прокуратура – гр. Пловдив, като през 2015 г. е преизбрана за втори мандат.\r\n3. Йордан Андреев Стоев (предложение на „Обединени патриоти“)  - кариерата му започва през 1994 г. като следовател в Столична следствена служба, като заема тази длъжност до 2000 г. В периода 2004-2006 г. е заместник директор на Столичната следствена служба. След това , до 2011 г. е прокурор в Апелативна прокуратура- София. От 2011 до 2013 г. е заместник апелативен прокурор на София, какъвто е и сега.\r\n4. Калина Стефанова Чапкънова-Кючукова (предложение на ГЕРБ)  - Работи в прокуратурата от 1997 г. и е започнала кариерата си в районната прокуратура в Айтос. Заемала е всички длъжности до ниво окръжен прокурор на Бургас. От 2010 г. е административен ръководител – Окръжен прокурор при Окръжна прокуратура – Бургас. Отново през 2010 г. е повишена в ранг „Прокурор във Върховна касационна прокуратура и Върховна административна прокуратура“. \r\n5. Маринела Панкова Тотева (предложение на „БСП за България“)  - През 200 г. постъпва на работа като младши прокурор в Софийската окръжна прокуратура. Две години по-късно е назначена като прокурор в Софийската районна прокуратура, а през 2005 г. преминава в Софийска окръжна прокуратура. През 2011 г. заема длъжността прокурор във Върховна административна прокуратура. През 2016 г. е избрана за член на Комисията по атестирането и конкурсите от квотата на действащите магистрати към Прокурорската колегия на ВСС.\r\n6. Пламена Цветанова Апостолова (предложение на ДПС)  - магистрат с над 23 години общ юридически стаж от следовател в РСС на Столична следствена служба, през следовател в ТСО на Столична следствена служба и до настоящия ѝ статут на завеждащ специализиран отдел „Стопански“ в Национална следствена служба.\r\n7. Светлана Георгиева Бошнакова (предложение на „БСП за България“)  - започва кариерата си като младши съдия и последователно заема длъжностите съдия в Районен съд – гр. Кюстендил и съдия в Окръжен съд – гр. Кюстендил. Преквалифицира се като прокурор през 1995 г. и вече повече от 20 години работи като такава. От 2002 до 2009 г. работи като прокурор във Върховната административна прокуратура в отдел „Административно-съдебен“. През 2009 г. е назначена за прокурор във Върховната касационна прокуратура, отдел „Международно правно сътрудничество“. През 2012 г. с решение на Народното събрание е избрана за инспектор в Инспектората към ВСС, а от март 2015 г. и понастоящем е прокурор във Върховна касационна прокуратура, отдел „Специализиран“.\r\nОбщо 18 души ще се борят за 11-те места от парламентарната квота във ВСС, като номинации издигнаха всички парламентарно представени сили. Мандатът на сегашния състав на Висшия съдебен съвет изтича на 3 октомври т. г.", "date": "2017.09.07", "title": "Парламентарната комисията по правни въпроси ще изслуша кандидатите за членове на Висшия съдебен съвет от квотата на Народното събрание"}
{"url": "http://www.focus-news.net/news/2017/09/07/2433247/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nНа 7 септември 2017 г. (четвъртък), във връзка с прекъсване на стар уличен водопровод на ул. „Йордан Йосифов“, жк. „Студентски град, се налага спиране на водоподаването от 10.00 до 16.00 часа на клиентите на „Софийска вода”, живеещи в района на:\r\nул. „Проф. Кирил Попов“, ул без име при бл. 83, бул. „Симеоновско шосе“, ул без име пред бл. 3В. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Кирил Попов“ ъгъла с ул. „21 век“.\r\nНа 7 септември 2017 г. (четвъртък), във връзка с подмяна на сградни водопроводни отклонения на ул. 25, кв. „Враждебна“, се налага спиране на водоподаването от 9.30 до 21.30 часа на клиентите на „Софийска вода”, живеещи в района на:\r\nул. 60, ул. 2, ул. 25, ул. 5, ул. 4, ул. 1.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 25 №12.\r\nНа 7 септември 2017 г. (четвъртък), във връзка с подмяна на сградно водопроводно отклонение на ул. „Подем“, кв. „Орландовци“, се налага спиране на водоподаването от 9.00 до 19.00 часа на клиентите на „Софийска вода”, живеещи в района на:\r\nпо ул. „Подем“ от ул. „Локорска“ до ул. „Мара Бунева“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мара Бунева“ ъгъла с ул. „Подем“ .\r\nНа 7 септември 2017 г. (четвъртък), във връзка с подмяна на сградно водопроводно отклонение на ул. „Димитър Търкаланов“, жк. „Лозенец“, се налага спиране на водоподаването от 10.30 до 18.30 часа на клиентите на „Софийска вода”, живеещи в района на:\r\nпо ул. „Димитър Търкаланов“ от ул. „Елин връх“ до ул. „Ран Босилек“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Търкаланов“ №11 .\r\nНа 7 септември 2017 г. (четвъртък), във връзка с подмяна на сградно водопроводно отклонение на ул. „Луи Айер“, кв. „Манастирски ливади“, се налага спиране на водоподаването от 9.00 до 17.00 часа на клиентите на „Софийска вода”, живеещи в района на:\r\nул. „Луи Айер“ от №79 до ул. 418.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Луи Айер“ №62.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.09.07", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/09/07/2433248/ekaterina-zaharieva-pristigna-v-talin-za-neformalnata-sreshta-na-vanshnite-ministri-na-evropeyskiya-sayuz-gimnih.html", "text": "Заместник министър-председателят по правосъдната реформа и министър на външните работи Екатерина Захариева пристигна днес в столицата на Естония - Талин, където ще вземе участие в неформалната среща на министрите на външните работи на Европейския съюз (ЕС) „Гимних“, която ще продължи до 8 септември. Това съобщиха от пресцентъра на Министерството на външните работи (МВнР). \r\nСрещата на министрите е част от програмата на естонското председателство на Съвета на Европейския съюз, а външните министри на държавите-членки пристигат в Естония по покана на Върховният представител на Европейския съюз по въпросите на външните работи политиката на сигурност Федерика Могерини.\r\nПрограмата започва със съвместен обяд на първите дипломати и министрите на отбраната на държавите-членки на Съюза, на която ще бъде обсъдено изпълнението на т.нар. пакет „Отбрана“ по прилагането на Глобалната стратегия на ЕС за външна политика и политика за сигурност. Пакетът „Отбрана” включва изпълнението на плана за прилагане на Глобалната стратегия в областта на сигурността и отбраната и заключенията на Съвет „Външни работи” от 14 ноември 2016 г., новите финансови инструменти за по-ефективно развитие на съвместни отбранителни способности, включени в Европейския фонд за отбрана, както и четиридесет и две конкретни мерки в изпълнение на Съвместната декларация ЕС – НАТО от 2016 г. В работния обяд ще вземе участие и заместник министър-председателя по обществения ред и сигурността и министър на отбраната Красимир Каракачанов.\r\nСрещата ще продължи с обсъждане на ситуацията в света след шестия ядрен опит на Северна Корея и каква трябва да бъде реакцията на международната общност. Преди два дни Могерини призова за общи действия на ЕС и другите международни организации, включително нови и по-тежки санкции, но без да се търси военно решение.\r\nВ последния ден на форума фокус ще бъде политиката на ЕС по правата на човека.", "date": "2017.09.07", "title": "Екатерина Захариева пристигна в Талин за неформалната среща на външните министри на Европейския съюз „Гимних“"}
{"url": "http://www.focus-news.net/news/2017/09/07/2433249/prokurorskata-kolegiya-na-vss-shte-provede-zasedanie.html", "text": "Прокурорската колегия на ВСС ще проведе заседание. Това съобщиха от пресцентъра на Висшия съдебен съвет (ВСС). От 13.30 часа, в заседателната зала в сградата на Висшия съдебен съвет, ще се проведе заседание на Прокурорската колегия. На 11 септември 2017 г. от 10.00 часа Пленумът на ВСС ще проведе заседание, с дневен ред „Изслушване на кандидатите и избор на председател на Върховен административен съд“.", "date": "2017.09.07", "title": "Прокурорската колегия на ВСС ще проведе заседание"}
{"url": "http://www.focus-news.net/news/2017/09/07/2433250/denyat-7-septemvri-v-svetovnata-istoriya.html", "text": "През 1776 г. американската подводница “Американ Търтъл” става първият морски съд от този род, използван при военна операция – тя прави неуспешен опит да прикачи мина на британския флагмански кораб “Ийгъл” в залива на Ню Йорк. 1911 г. - френският поет Гийом Аполинер е арестуван по подозрение в участие в кражбата на картината на Леонардо да Винчи „Мона Лиза\" от Лувъра. Пет дни по-късно той е освободен. 1977 г. - САЩ и Панама сключват договор за използването на Панамския канал, който отменя предишните им споразумения и определя 31 декември 1999 г. като датата, на която САЩ ще предадат юрисдикцията на зоната на канала на правителството на Панама. На 7 септември са родени: американският певец Бъди Холи; Елиа Казан – американски режисьор от гръцки произход; Андре Мазон – френски филолог славист, член на Академията за надписи и изящна словесност; Александър Иванович Куприн – руски писател; френският естественик Жорж Бюфон; Елизабет I – английска кралица, последна от династията на Тюдорите. На тази дата умират: Родни Робърт Портър – английски имунолог, биохимик; Хосе Клементе Ороско – мексикански художник; Едуард Грей – английски общественик, политик и държавник; Рене Вивиани – френски политик; американският инженер Анри Пакард; Сюли Прюдом – френски поет; Александър Иванович Кутайсов – руски офицер, генерал-майор.\r\n2016 г.\r\nОткрита е 15-тата лятна параолимпиада в Рио де Жанейро.\r\n2015 г.\r\nНа регионалните избори в Мароко победа удържа управляващата Партия на справедливостта и развитието.\r\n2014 г.\r\nВ Канада е открит единият от двата кораба от последната експедиция на Джон Франклин.\r\n2013 г.\r\nНАСА изстрелва безпилотния космически летателен апарат LADEE от площадката на космодрума на остров Уолъпс. Апаратът ще изследва разредената атмосфера, която заобикаля Луната.\r\n2012 г.\r\nВ резултат от серия земетресения с магнитуд 5,6—5,7 в китайската провинция Юнан загиват 89 човека, а 820 са ранени.\r\n2011 г.\r\nВ Ню Делхи загинаха 10 човека и още около 50 бяха ранени при взрив до зданието на Върховния съд.\r\n1977 г.\r\nСАЩ и Панама сключват договор за използването на Панамския канал, който отменя предишните им споразумения и определя 31 декември 1999 г. като датата, на която САЩ ще предадат юрисдикцията на зоната на канала на правителството на Панама.\r\n1956 г.\r\nВлиза в сила Допълнителната конвенция на ООН за премахване на робството, търговията с роби и институциите и обичаите, сходни с робството. Конвенцията е приета на 30 април 1956 г.\r\n1911 г.\r\nФренският поет Гийом Аполинер е арестуван по подозрение в участие в кражбата на картината на Леонардо да Винчи „Мона Лиза\" от Лувъра. Пет дни по-късно той е освободен.\r\n1812 г.\r\nНаполеон разбива при Бородино руската армия, начело с генерал Кутузов и седмица по-късно влиза в Москва. Бородино е село, разположено на 110 км от Москва. За да спрат напредването на Наполеон към руската столица около 125 000 руснаци строят укрепления по пътя до Бородино. Френската армия достига позициите на 6 септември и започва нападение рано на следващия ден. Руснаците отстъпват и французите окупират Москва без по-нататъшна съпротива. Битката е описана в романа на Лев Толстой “Война и мир”(1869).\r\n1776 г.\r\nАмериканската подводница “Американ Търтъл” става първият морски съд от този род, използван при военна операция – тя прави неуспешен опит да прикачи мина на британския флагмански кораб “Ийгъл” в залива на Ню Йорк.\r\n1571 г.\r\nВ битката при Лепанто обединеният флот на християнска Европа нанася тежко поражение на османците. По този начин прекъсва доминиращата им роля в Средиземно море.На тази дата са родени:\r\n1936 г.\r\nРоден е американският певец Бъди Холи (1936 - 1959). Бъди Холи е един от пионерите на рок енд рол музиката. Загива при самолетна катастрофа.\r\n1909 г.\r\nРоден е Елиа Казан – американски режисьор от гръцки произход. Преселва се в Ню Йорк през 1913 г. Учи в Драматичната школа в Йейл. От 1932 г. работи в “Груп тиътър” като актьор и режисьор. В киното дебютира като актьор в “Торта на небето” (1934 г.). През 1947 г. с Ли Страсбърг и Ш. Крофърд създава легендарната школа студио, в която обучението е по системата на Станиславски. В нея учат Джеймз Дийн, Марлон Брандо, Мерилин Монро, Каръл Бейкър и др. Работата си като режисьор започва с критика срещу корупцията – “Бумеранг” (1946 г.), антисемитизма – “Джентълменско споразумение” (1947 г.), расовата сегрегация – “Пинки” (1949 г.). Световна известност му носят филмите с участието на Марлон Брандо “Трамвай “Желание” (1951 г.) и “Вива, Сапата!” (1952 г.). Най-големия му успех е филмът “На кея” (1954 г.) с М. Брандо. Снима екранизация по Т. Уйлямс – “Бейби Дол” (1956 г.). Получава два “Оскара” за режисура (1947 г., 1954 г.). Режисьор е на “Едно дърво расте в Бруклин” (1945 г.), “Паника по улиците” (1950 г.), “На изток от рая” (1954 г.), “Лице в тълпата” (1957 г.), “Дивата река” (1960 г.), “Великолепие в тревата” (1961 г.), “Сладкопойната птица на младостта” (1962 г.), “Америка, Америка” (1963 г.), “Споразумението” (1969 г.), “Посетителите” (1972 г.), “Последният магнат” (1977 г.), “От другата страна на Егейско море” (1989 г.), “Елиа Казан: пътуването на режисьора” (1998 г.). Сред театралните му постановки се открояват “След грехоподението” (1964 г.) и “Веригата” (1984 г.).\r\n1881 г.\r\nРоден е Андре Мазон – френски филолог славист, член на Академията за надписи и изящна словесност (от 1941 г.). Член е на БАН, на Полската, Чехословашката и други академии. Завършва Сорбоната и Парижкия университет. Преподава в Харковския университет (1905-1908 г.), в Страсбургския университет (професор е от 1919 г.) “Колеж дьо Франс” (1924-1951 г.). Работи в Института за живи източни езици (1909-1914 г.). Почетен президент е на Института за славянски изследвания към Парижкия университет (1937-1959 г.); вицепрезидент на Международния комитет на славистите (1958-1967 г.). Той е един от основателите и редактор на “Revue des etudes slaves” (от 1921 г.). Публикува трудове по руска и чешка граматика, морфология на руския глагол и др. Изследва руската класическа литература и старата руска литература (предлага хипотезата, че “Слово о полку Игореве” е създадено не през ХII, а през ХVIII в., подложена на убедителна критика от руски и други учени). Умира на 3 юли 1967 г. в Париж.\r\n1870 г.\r\nРоден е Александър Иванович Куприн – руски писател. През 1919 г. той емигрира в Париж. Завръща се в родината няколко месеца преди смъртта си. Негови съчинения са: повести – “Молох” (1896 г.), “Олеся” (1898 г.), “Дуел” (1905 г.), “Яма” (ч. 1-2, 1909-1915 г.); романи – “Юнкери” (1928-1932 г.), “Жанета” (1932-1933 г.); разкази – “Дознание” (1894 г.), “Нощна смяна” (1899 г.), “Поход” (1900 г.), “Блато” (1902 г.), “Конекрадци” (1903 г.), “Щабскапитан Рибников”, “Реката на живота” (1906 г.), “Гамбринус” (1907 г.), “Гранатовата гривна” (1911 г.), “Анатема” (1913 г.), “Царски писар” (1920 г.) и др. Умира на 25 август 1938 г. в Ленинград.\r\n1707 г.\r\nРоден е френският естественик Жорж Бюфон (1707 - 1788). Автор на 36-томната \"Естествена история\" и на една от първите хипотези за произхода на Слънчевата система.\r\n1533 г.\r\nРодена е Елизабет I – английска кралица, последна от династията на Тюдорите. Дъщеря е на Хенри VIII и втората му съпруга Анна Болейн. Елизабет I управлява Англия от 1558 г. до 1603 г. – период, известен в историята, като Елизабетинска епоха. Църквата е напълно подчинена на държавата; значително е увеличен флотът. Англия води успешна война с Испания за морско господство (разгромена е \"Непобедимата армада\", 1588 г.). По време на царуването на Елизабет I Англия постига огромен културен разцвет. Създадени са шедьоври в литературата, изкуството, архитектурата. Умира на 24 март 1603 г. в Ричмонд.На тази дата умират:\r\n1985 г.\r\nУмира Родни Робърт Портър – английски имунолог, биохимик, член е на Лондонското кралско дружество (1964 г.). Роден е на 8 октомври 1817 г. в Аштън. Лауреат е на Нобелова награда за химия (1972 г., заедно с Дж. Еделман). Учи в университетите в Ливърпул и Кембридж. През 1949-1960 г. е сътрудник на Националния институт за медицински изследвания в Лондон. Професор е в медицинското училище към болницата \"Сейнт Мери\" в Лондон (1960-1967 г.). От 1967 г. е професор в Оксфордския университет, от 1970 г. е член на Съвета за медицински изследвания. Открива първичната структура на имуноглобулините. Основните му трудове са по изследване на химическите структури на антителата.\r\n1949 г.\r\nУмира Хосе Клементе Ороско – мексикански художник, който допринася за възраждането на техниката на стенната живопис и предметните изображения.\r\nСмятан е за един от най-изтъкнатите майстори на фреската в западното изкуство.\r\n1933 г.\r\nУмира Едуард Грей – английски общественик, политик и държавник.\r\nРоден е на 25 април 1862 г. в Лондон. Член е на Либералната партия от 1885 г. Министър е на външните работи в периода 1905-1916 г. Привърженик е на активната външна политика и колониалната експанзия. Сключва съглашение с Русия, което помага за оформяне на Антантата. Води трудните преговори в края на месец юли 1914 г. за избягване на Първата световна война. Проявява голяма благосклонност към България по време на преговорите в Лондон след първата Балканска война. В началото на Първата световна война (1914-1915 г.) проявява добро отношение към България и е склонен тя да бъде привлечена на страната на Антантата, но руската дипломация и руският император не го позволяват.\r\n1925 г.\r\nУмира Рене Вивиани – френски политик. Роден е на 8 ноември 1863 г. в Сиди-Бел-Абес. Министър председател е на Франция при обявяването на Първата световна война.\r\n1912 г.\r\nУмира американският инженер Анри Пакард. Един от създателите на компанията \"Хюлет Пакард\".\r\n1907 г.\r\nУмира Сюли Прюдом – френски поет. Роден е на 16 март 1839 г. в Париж. Пише философски поеми (“Правда”, “Щастие”). През 1901 г. получава Нобелова награда за литература, с която създава фонд за насърчаване на млади поети.\r\n1812 г.\r\nУмира Александър Иванович Кутайсов – руски офицер, генерал-майор (1806 г.). Роден е на 10 септември 1784 г. Служи в артилерията (от 1803 г.). Притежава големи способности и знания в областта на артилерията. Участва във войната с Франция (1806-1807 г.). Във Виена и Париж изучава източни езици, математика и военно дело (1810-1811 г.). Създава инструкцията “Общи правила за артилерията в полевото сражение”, която съдържа най-съвременните схващания за задачите на артилерията, нейната групировка и маневриране в боя (1812 г.). Началник е на артилерията в Първа армия по време на войната с Наполеон I. Убит е по време на Бородинското сражение.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.07", "title": "Денят 7 септември в световната история"}
{"url": "http://www.focus-news.net/news/2017/09/07/2433251/antonio-tayani-parvata-faza-ot-pregovorite-za-brekzit-mozhe-bi-nyama-da-priklyuchi-predi-koleda.html", "text": "Ако зависеше от председателя на Европейския парламент Антонио Таяни, Великобритания щеше да чака до Коледа, за да започне преговорите за бъдещите отношения с Европейския съюз, пише вестник Politico. \r\nВ интервю  за изданието Таяни отбеляза, че в четвъртък ще направи официално предложение пред евродепутатите оценката на Европейския съвет за това дали е постигнат „достатъчен прогрес“ в първата фаза от преговорите за Брекзит да бъде отложена за декември. Към момента се очаква това решение да бъде взето през октомври. \r\n„Ние имаме три неотменими приоритета, които са: правата на три и половина милиона граждани на ЕС, живеещи в Обединеното кралство; плащанията към ЕС: нито евро повече, нито евро по-малко от това, което блокът заслужава; а третата точка е Споразумението от Разпети петък, което дава решение за границата между Ълстър и Ирландия“, обясни председателят на Европейския парламент. \r\n„След като постигнем съгласие по тези три точки, ние можем да говорим за бъдещето. Без споразумение по тези въпроси, ние не можем да обсъждаме бъдещите отношения. Ние подчертахме, че досега не са направени никакви конкретни предложения, а единствено мъгляви такива“, допълни Таяни. \r\nСледващата редовна среща на върха след октомври е насрочена за 14 и 15 декември. Това означава, че дори Съветът да постанови, че е постигнат „достатъчен прогрес“, втората фаза от преговорите най-вероятно ще започне след Коледа и Нова година.  Мария Динкова", "date": "2017.09.07", "title": "Антонио Таяни: Първата фаза от преговорите за Брекзит може би няма да приключи преди Коледа"}
{"url": "http://www.focus-news.net/news/2017/09/07/2433252/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2017.09.07", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/09/07/2433253/haskovo-shte-se-provede-preskonferentsiya-vav-vrazka-s-predstoyasht-kontsert-ot-programata-za-praznika-na-grada.html", "text": "Един от акцентите в програмата за празника на Хасково е концерт по музика на почетния гражданин Георги Андреев, който ще се проведе от от 19.00 часа на 9 септември в залата на читалище \"Заря\". Това съобщиха от пресцентъра на Община Хасково. По този повод от 14,30 часа днес в читалището ще се проведе пресконференция, след което ще започне репетиция на участниците в концерта. \r\nВ пресконференцията ще участват Георги Андреев, именитият гражданин на Хасково - кавалджията Недялко Недялков, народната певица Тонка Колева, певиците от Стокхолмския хор \"Перуника\" с диригент Михаил Делчев, както и музикантите от Камерния и Народния оркестър на общината и диригентите им, съответно - Цанислав Петков и Димчо Йорданов.\r\nГеорги Андреев е автор освен на музиката и на името на концерта - \"Корени от Хасково\". Той е специално написан за родния му град, за първи път ще бъде представен Хасково, за първи път ще свирят заедно симфоничен и народен оркестър, за първи път с тях ще е певицата Тонка Колева, а така също за първи път на сцена в града в този състав ще са и певиците от Стокхолм, които са шведки но изпълняват български народни песни.", "date": "2017.09.07", "title": "Хасково: Ще се проведе пресконференция във връзка с предстоящ концерт от програмата за празника на града"}
{"url": "http://www.focus-news.net/news/2017/09/07/2433254/zam-kmetat-na-sofiya-evgeni-krusev-remontat-na-bul-dondukov-shte-priklyuchi-v-srok.html", "text": "Запазва се изцяло павираната настилка по \"Дондуков\". Изпълнението на ремонта върви в срок. Това каза заместник-кметът по транспорта в Столичната община Евгени Крусев в предаването \"Денят започва\" по БНТ. По думите му под паветата има 25 см циментова стабилизация, предвид тежкия трафик по булеварда. Той обясни, че ремонтите предизвикват затруднения на гражданите, но те могат да станат \"арена\" на нещо приятно. „Затова и организираме волейболен турнир за деца и възрастни на 12 септември на бул. \"Дондуков\", добави Крусев.\r\nПо думите му продължава работата по ремонта на тротоарите по бул. \"Прага\". „Предизвикателство са много комуникации, които минават през района. Но за първия учебен ден дейностите там ще са приключили. За следващата година предстои ремонт на бул. \"Васил Левски\" и тунела при НДК, тъй като те поеха основна част от трафика покрай ремонтите на бул. \"Патриарх Евтимий\", поясни той и допълни, че предстоят административни процедури за ремонта на ул. \"Граф Игнатиев\". Крусев уточни, че проектът е ключов за обновяването на централната градска част.", "date": "2017.09.07", "title": "Зам.-кметът на София Евгени Крусев: Ремонтът на бул. \"Дондуков\" ще приключи в срок"}
{"url": "http://www.focus-news.net/news/2017/09/07/2433255/federika-mogerini-es-planira-da-uvelichi-sanktsiite-sreshtu-severna-koreya.html", "text": "Европейският съюз планира да увеличи санкциите си срещу Северна Корея, съобщи в четвъртък върховният представител на блока по въпросите на външните работи и политиката за сигурност Федерика Могерини, предава AFP.  Този ход ще бъде част от международните усилия, целящи да накажат Пхенян във връзка с последното му ядрено изпитание. \r\n„Ще предложа на министрите през следващите дни да обсъдят въпроса за увеличаването на самостоятелните санкции на ЕС“, обясни Могерини, след като пристигна в Талин, за да се срещне с министрите на външните работи от блока.  Мария Динкова", "date": "2017.09.07", "title": "Федерика Могерини: ЕС планира да увеличи санкциите срещу Северна Корея"}
{"url": "http://www.focus-news.net/news/2017/09/07/2433256/sofiyska-voda-vremenno-shte-prekasne-vodosnabdyavaneto-na-ul-podem-v-kv-orlandovtsi-v-stolitsata.html", "text": "\"Софийска вода временно ще прекъсне водоснабдяването на ул. „Подем“ в кв. „Орландовци“ в столицата. Това съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на ул. „Подем“ кв. „Орландовци“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\n- ул. „Подем“, от ул. „Локорска“ до ул. „Мара Бунева“.\r\nМожете да следите развитието на всички планирани теренни дейности в реално време чрез Виртуалния информационен център на дружеството:\r\nhttp://www.sofiyskavoda.bg/water_stops.aspx.\r\nИнформация за предстоящи планирани спирания на водата можете да получите безплатно на СМС след предварителен абонамент на сайта на дружеството.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мара Бунева“ ъгъла с ул. „Подем“ .\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121.", "date": "2017.09.07", "title": "\"Софийска вода временно ще прекъсне водоснабдяването на ул. „Подем“ в кв. „Орландовци“ в столицата"}
{"url": "http://www.focus-news.net/news/2017/09/07/2433257/v-silistra-shte-otkriyat-pametna-plocha-posvetena-na-dobrudzhanskata-epopeya.html", "text": "В Силистра ще се състои тържествено отбелязване на годишнина от подписването на Крайовската спогодба за възвръщането на Южна Добруджа към България. Това съобщиха от общината. Събитието ще се състои от 9.00 часа в катедрален храм „Св. първовърховни апостоли Петър и Павел“ ще бъде отслужена панихида за загинали добруджанци в Първата световна война От 10.30 часа в Дунавския парк ще бъде открита и осветена паметна плоча, посветена на добруджанската епопея и присъединяването на Южна Добруджа към Майка България, по инициатива на родолюбиви българи. По късно в църковния двор ще бъде раздаден курбан. От 18.30 часа на площад „Свобода“ ще се състои концерт на Володя Стоянов – Войводата, с участието на Детска вокална група при Фолклорна формация „Добруджанче“, с ръководител Дариела Георгиева към НЧ „Доростол 1870“ – Силистра и Христо Василев Въндев от АНПТ „Силистра“ при НЧ „Доростол-1870“, гр. Силистра.  На 7 септември през 1940 г. в Крайова се подписва договорът, с който се възвръща на България Южна Добруджа, отнета по силата на Букурещкия договор от 28 юли (10 август) 1913 година. На 19 август 1940 г. протичат мъчителни и трудни преговори между двете държави. Румънската страна се стреми да направи възможно най-малки отстъпки, но в крайна сметка на нея ѝ се налага да върне южната част на Добруджа на Царство България. Връщането на Южна Добруджа с основание се счита за огромен успех на българската дипломация и преди всичко на цар Борис ІІІ. България успява да си възвърне територия изцяло по мирен път, без да се пролее нито капка кръв.", "date": "2017.09.07", "title": "В Силистра ще открият паметна плоча посветена на Добруджанската епопея"}
{"url": "http://www.focus-news.net/news/2017/09/07/2433258/pre.html", "text": "Община Добрич подкрепя инициативата „Да изчистим България заедно – 2017 г.“, съобщава на първа страница вестник  „Добруджанска трибуна“. Кампанията ще се проведе на 16 септември. Заявки за участие се приемат на място в Общината или на телефонен номер, публикуван във всекидневника. Препоръчва се отпадъците да бъдат събрани в чували, оставени до контейнерите за смет или на удобни за извозване места. \r\n„Творчеството на Колю Фичето в изложбата „Разрушение и съзидание“, съобщава изданието. Пътуващата изложба е подредена във фоайето на Висшето училище по мениджмънт в Добрич, Официалното откриване се е състояло на 5 септември, фотосите могат да бъдат разгледани до края на месеца. Изложбата представя проектирани и построени от Майстора сгради, мостове, църкви, чешми. Тя е била открита от ректора на училището доц. Тодор Радев и зам.-кмета на Добрич арх. Боян Коларов. \r\nВестникът информира още, че по повод 6 септември в генералтошевското село Пчеларово се е състоял фолклорен празник, открит е и мемориал. Паметната плоча е знак на почит пред загиналите жители на селото по време на Балканската и Първата световна война. Фестивалът „Славеи пеят в Пчеларово“ е представил автентични добруджански фолклорни изпълнения. \r\nЗа пети път в Шабла е организиран празник на плодородието, съобщава медията. Празникът ще се състои на 16 септември, началото е в 14,00 часа в парка на морския град. Музикален гост на събитието е Николина Чакърдъкова, а кулинарен домакин – Ути Бъчваров. Програмата на празника включва декорация на плодове, музикални изпълнения на самодейни творци. \r\nОт спортната страница – „Добруджа 07“ гостува в Бургас на старта“. Велизар Чернокожев идва да тренира в Добрич докато чака оферта от чужбина. Мъжкият волейболен тим ще гостува на шампиона „Нефтохимик“ в среща от първи кръг на новото първенство в Суперлигата на България. Дебютните мачове за сезона са насрочени за 6 и 7 октомври. Предполага се, че добруджанският отбор ще играе след тези дати, тъй като е поел участие в мемориалния турнир „Жарко Петрович“ в сръбския град Нови Сад.", "date": "2017.09.07", "title": "Преглед на основните теми в добруджанския печат"}
{"url": "http://www.focus-news.net/news/2017/09/07/2433259/mvr-na-7-septemvri-mezhdunarodnata-obikolka-na-balgariya-shte-premine-po-napravlenieto-grad-elena-ivaylovgrad.html", "text": "От 3 до 9 септември на територията на страната се провежда 66-та Международна обиколка на България. Това съобщиха от пресцентъра на МВР. Министерството предприема всички необходими мерки за да гарантира безопасността на участниците. Създадена е временна организация на движението на превозните средства по местата, където ще премине колоната. Един час преди стартиране, както и един час преди състезателите да достигнат съответното трасе, движението на пътни превозни средства ще бъде временно спирано от екипите на Пътна полиция. \r\nВажно е водачите да знаят в 11.30 часа, колоната ще поеме от град Елена - към Ивайловград. \r\nСлед старта велосипедистите ще се отправят към прохода Твърдица - Елена. Около 12.50 те ще са в град Твърдица. След това маршрутът им продължава през Нова Загора, Стара Загора, селата Бъдеще, Средец, Бяло поле, гр. Симеоноград и гр. Харманли, където се очаква да са около 15.00 часа. Обиколката ще продължи към Любимец (16.15 часа) - през Лозен и Малко градище – Ивайловград, финалът се очаква да е около 17.30 часа. \r\nПътна полиция препоръчва на водачите да изберат обходни маршрути за придвижване и да не планират преминаване в споменатите часови интервали по изброените шосета. Подробни часове и точен маршрут могат да бъдат видени в прикачения файл.", "date": "2017.09.07", "title": "МВР: На 7 септември Международната обиколка на България ще премине по направлението град Елена – Ивайловград"}
{"url": "http://www.focus-news.net/news/2017/09/07/2433260/burgas-ostrov-sveta-anastasiya-podgotvya-septemvriyski-kontsert-na-grupa-indigo-kids.html", "text": "В началото на месец септември туристически комплекс „Остров Света Анастасия“ подготвя още една вечер за любителите на музиката. Това съобщиха от Община Бургас. Днес Островът ще се превърне в сцена за група „Indigo Kids“ – Явор Велчев (вокал и китара), Димитър Горчаков (пиано), Радослав Славчев (бас), Богомил Енчев (барабани) и Владислав Мичев (тромбон и тромпет). Началото на концерта е в 20.00 часа.\r\nВсички желаещи да се присъединят към септемврийския концерт на остров Света Анастасия ще отпътуват от „Магазия 1“ в 19.00 часа. Билети се продават Туристическите информационни центрове – Подлез на Операта, Автогара „Юг“ и „Магазия 1“.", "date": "2017.09.07", "title": "Бургас: Остров Света Анастасия подготвя септемврийски концерт на група „Indigo Kids“"}
{"url": "http://www.focus-news.net/news/2017/09/07/2433261/pazardzhik-obshtinskiyat-savet-v-septemvri-izbira-nov-predsedatel-sled-kato-gerb-izklyuchi-ot-partiyata-dosegashniya-lazar-vlaykov.html", "text": "Общинският съвет в Септември ще заседава извънредно в 09.00 часа, съобщи за Радио „Фокус“-Пазарджик общинският съветник Атанас Узунов. Той обясни, че в дневния ред на днешната сесия е включена само една точка – избор на нов председател на Общински съвет-Септември.„Фокус“ припомня: \r\nДосегашният председател на Общинския съвет в град Септември Лазар Влайков бе изключен от ГЕРБ, след като с неговия пистолет бе застрелян собственик на заведение в село Виноградец. Прокуратурата работи по две версии - първата е, че смъртоносният изстрел е произведен от 6-годишно дете, а втората, че е дело на самия Влайков. ГЕРБ призова Влайков да напусне Общинския съвет като подаде заявление за прекратяване на пълномощията му като общински съветник. \r\nВаня НИКОЛОВА", "date": "2017.09.07", "title": "Пазарджик: Общинският съвет в Септември избира нов председател, след като ГЕРБ изключи от партията досегашния - Лазар Влайков"}
{"url": "http://www.focus-news.net/news/2017/09/07/2433262/the-local-chuzhdentsite-v-germaniya-haresvat-stranata-zaradi-dobroto-zaplashtane-no-ne-haresvat-mestnite.html", "text": "Гермния е хубаво място да работиш, ако си търсиш стабилна работа, а също така не е лошо място да отгледаш децата си. Но местните не улесняват особено живота на чужденците, показва ежегоден доклад относно мнението на чужденците, работещи в европейската държава, пише The Local. \r\nГермания е паднала от 17-то на 23-то място в световната класация за живота на имигрантите в 67 държави. \r\nМиналата година изследването също показа, че чужденците в Германия са доволни от икономическата ситуация и от качеството на живота като цяло, но имат сериозни оплаквания относно приятелското отношение на местните. \r\nОколо 67% от чужденците в европейската страна оценяват сигурността на работната си позиция положително, което е много над средното в световен мащаб (57%). Освен това 52% смятат, че местната икономика е добра. \r\nСъщевременно две трети от чужденците в Германия отбелязват, че постигат добър баланс между работата и почивката.  Мария Динкова", "date": "2017.09.07", "title": "The Local: Чужденците в Германия харесват страната заради доброто заплащане, но не харесват местните"}
{"url": "http://www.focus-news.net/news/2017/09/07/2433263/zakonat-za-opazvane-na-okolnata-sreda-i-vodite-shte-bade-razgledan-v-resornata-parlamentarna-komisiya.html", "text": "Законът за опазване на околната среда и водите ще бъде разгледан в ресорната парламентарна комисия, след като беше върнат за ново обсъждане от президента Румен Радев. Държавният глава наложи вето заради разпоредби, премахващи втората съдебна инстанция по делата за обжалване на одобряване на оценка за въздействието върху околната среда на т.нар. обекти от национално значение. Такъв тип обекти са строителството на автомагистрала \"Струма\" през Кресненското дефиле и инвестиционните намерения за ново строителство над Банско в Национален парк \"Пирин\".", "date": "2017.09.07", "title": "Законът за опазване на околната среда и водите ще бъде разгледан в ресорната парламентарна комисия"}
{"url": "http://www.focus-news.net/news/2017/09/07/2433264/varna-prodalzhava-sedmitsata-na-pravoslavnata-kniga-prodalzhava.html", "text": "Продължава Седмицата на православната книга продължава във Варна, предаде репортер на Агенция \"Фокус\".\r\nДнешната програма на инициативата предвижда от 18:00 представяне на книгите:\r\n- \"Първият рожден ден\" от Теодора Димова – представя писателят Деян Енев;\r\n- \"Гризли\" от Деян Енев;\r\n- \"Свети Лука Доктора\" – животът и чудесата на св. Лука Кримски, пресъздадени за деца от Ангел Бончев;\r\n- \"Семейно и полово възпитание на младежите: пол, чистота и брак\" – протойерей Виталий Зелински, Република Молдова;\r\n- „Кой е водачът на християнската младеж”– анализ на впечатленията от Летния младежки форум – иконом Василий Шаган\r\nВечерните събития от програмата (след 18:00 ч.) се провеждат в Пленарната зала на Община Варна.     \r\nНикола ПЕТКОВ", "date": "2017.09.07", "title": "Варна: Продължава Седмицата на православната книга продължава"}
{"url": "http://www.focus-news.net/news/2017/09/07/2433265/sofiya-bezplatna-prozhektsiya-vazmozhnosti-za-obuchenie-po-parva-pomosht-i-reaktsiya-pri-bedstviya-shte-se-provede-v-doma-na-kinoto.html", "text": "От 19.00 часа в Дома на киното ще се проведе безплатна прожекция, представяща колко е важно да знаем как да реагираме в бедствени ситуации и как с малко познания можем да спасим човешки живот. Това съобщиха от пресцентъра на НС на БЧК.\r\nДиректорът на Националния учебен и логистичен център на Българския Червен кръст в Лозен, Атанас Стефанов ще представи също така действащия тренажор – симулатор на земетресение, както и други възможности за полезно и приятно прекарване в планината в непосредствена близост до София.", "date": "2017.09.07", "title": "София: Безплатна прожекция „Възможности за обучение по първа помощ и реакция при бедствия“ ще се проведе в Дома на киното"}
{"url": "http://www.focus-news.net/news/2017/09/07/2433266/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Слаб до умерен вятър се усеща по високите части на планините. Времето през целия ден ще бъде ясно и тихо. Работят лифтовете в Боровец и Пампорово. Няма получени сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.07", "title": "ПСС: Добри са условията за туризъм в планините"}
{"url": "http://www.focus-news.net/news/2017/09/07/2433267/pregled-na-osnovnite-temi-v-blagoevgradskiya-pechat.html", "text": "„Бизнес дама от Гоце Делчев ще строи едновременно 2 училища с по 25 места за плувци и готвачи“, е водещото заглавие на вестник „Струма“. В дописката пише още, че това е второ намерение нa едноличния търговец Вера Герова за 2 месеца, първото е било за млекопреработвателно предприятие с капацитет 10 000 л мляко на ден. Също така от статията научаваме още, че едното училище ще бъде за плувци, а другото- училище за готвачи. За място на бъдещия строеж дамата е избрала 2 съседни имота в местността Топалица в гоцеделчевското село Мосомище. \r\nНа първа страница четем също: „Еврозайци-фантоми докараха 8 наказания по КТ в Разплащателна агенция, старши експерт уволнен дисциплинарно, шефката Св. Сотирова със „забележка“. От статията научаваме още, че 8 служители в Разплащателна агенция-Благоевград са получили дисциплинарния наказания в трудовите си досиета след няколкократни проверки на работата на агенцията, извършени от Инспектората на Държавен фонд „Земеделие“. \r\nОще от челото на вестника: Кучета предизвикаха верижна катастрофа при „Монца“. Семейство от Благоевград се е оказало в центъра на верижната катастрофа с два румънски автомобила. \r\nНа първата страница на ежедневника четем още, че „25-годишен от Дупнишко се прибра от гурбет в Германия да стяга сватба, загина с мотор след зверски удар в „Алфа Ромео“.", "date": "2017.09.07", "title": "Преглед на основните теми в благоевградския печат"}
{"url": "http://www.focus-news.net/news/2017/09/07/2433268/shindzo-abe-mezhdunarodnata-obshtnost-tryabva-da-okazhe-vazmozhno-nay-silen-natisk-varhu-severna-koreya.html", "text": "В четвъртък японският министър-председател Шиндзо Абе призова светът да окаже „възможно най-силен натиск“ върху Северна Корея, за да принуди страната да се откаже от ядрената си ракетна програма, предава AFP. \r\n„Международната общност трябва да се обедини в налагането на възможно най-силен натиск върху Северна Корея“, подчерта Абе в кулоарите на икономическия форум в руския пристанищен град Владивосток, на който също така присъстват руският президент Владимир Путин и държавният глава на Южна Корея Мун Джей-ин.  Мария Динкова", "date": "2017.09.07", "title": "Шиндзо Абе: Международната общност трябва да окаже възможно най-силен натиск върху Северна Корея"}
{"url": "http://www.focus-news.net/news/2017/09/07/2433269/erdogan-kam-es-nyama-da-pozvolim-turtsiya-da-se-vzema-na-meze-po-predizborni-ploshtadi.html", "text": "Президентът на Турция и лидер на управляващата Партия на справедливостта и развитието (ПСР) Реджеп Тайип Ердоган отправи критични послания към ЕС, предаде информационната агенция Догу хабер ажансъ (ДХА). Ердоган произнесе голяма реч вчера на разширено заседание на областните лидери на ПСР в Анкара. \r\n„В момента страната, която трябва да направи стъпки и отстъпки, е именно ЕС. Или ще изпълни дадената дума - да отвори пътя и перспективата за преговорния процес за пълноправно членство и да изпълни точно поетите отговорности за предотвратяване на нелегалната мигрантска вълна. Или ще се изправи и откровено ще ни каже: „Ние не искаме да продължим нашия път с Турция”.  Този проблем няма друг изход. Съжалявам, но няма да им дадем шанс да превръщат Турция в „евтино мезе” по предизборни площади. Нека много добре да го знаят. Онези кръгове, които в името на краткосрочните си интереси „зарибяват” народите на Европа с омраза срещу Турция и на гърба на нея - с ненавист спрямо исляма и турците; в дългосрочен план много дълбоко ще съжаляват и ще изпитат болката от това. Историята го доказва: стрелите, които са насочени срещу нас, утре ще бъдат изстреляни по тях и те ще бъдат в центъра на мишената.”, посочва още  Ердоган, цитиран от ДХА. Георги Димов", "date": "2017.09.07", "title": "Ердоган към ЕС: Няма да позволим Турция да се взема „на мезе” по предизборни площади"}
{"url": "http://www.focus-news.net/news/2017/09/07/2433270/yambol-shte-se-provede-zasedanie-na-oblastniya-savet-za-tristranno-satrudnichestvo.html", "text": "Заседание на Областния съвет за тристранно сътрудничество ще се проведе в сградата на Областна администрация Ямбол от 10.30 часа. Това съобщиха от Областната администрация. На заседанието ще бъде направен социално-икономически анализ за състоянието и развитието на област Ямбол. Ще бъдат представени тенденции на пазара на труда, демографски проблеми и др.", "date": "2017.09.07", "title": "Ямбол: Ще се проведе заседание на Областния съвет за тристранно сътрудничество"}
{"url": "http://www.focus-news.net/news/2017/09/07/2433271/mvr-16-dushi-sa-postradali-pri-katastrofi-v-stranata-prez-izminaloto-denonoshtie-dvama-sa-s-opasnost-za-zhivota.html", "text": "16 души са пострадали при 13 тежки катастрофи в страната през изминалото денонощие, двама от тях са с опасност за живота. Това съобщиха от пресцентъра на МВР. В столицата са регистрирани 3 тежки и 107 леки пътни произшествия, при които има трима пострадали.\r\nОт началото на годината при пътни инциденти са загинали 423, 5740 са пострадали.", "date": "2017.09.07", "title": "МВР: 16 души са пострадали при катастрофи в страната през изминалото денонощие, двама са с опасност за живота"}
{"url": "http://www.focus-news.net/news/2017/09/07/2433272/sofiya-prodalzhava-kino-maratonat-kino-v-parka-vav-voennata-akademiya-g-s-rakovski.html", "text": "Продължава кино маратонът „Кино в парка” във Военната академия „Г. С. Раковски” в София. Това съобщиха от пресцентъра на Столична община. Днес ще бъде представен филмът „Белгийският крал”. Филмът разказва приключенията на един аристократ в неговото инкогнито-пътешествие през Балканите. Как изглежда България през погледа на Краля? Един поучителен разказ на Джесика Удуърт и Петер Бросенс за лекотата, с която можем да запазим човечността си, дори при неблагоприятни обстоятелства.\r\nКулминацията на „Кино в парка” ще бъде в последния ден - 8 септември (петък), когато с биографичния филм „Пеле: Раждането на една легенда” ще проследим пътя на успеха на един от най-великите майстори на прочутата в цял свят игра – от бразилските гета до най-високите върхове в кариерата на футболиста.\r\nБилетите ще се продават на място 30 минути преди прожекциите на цена 10 лева. Пакет „Четирима на кино” с билети по 8 лева.\r\n„Кино в парка” е инициатива на София филм фест и се осъществява с подкрепата на Столична община и Военна академия „Г. С. Раковски”.", "date": "2017.09.07", "title": "София: Продължава кино маратонът „Кино в парка” във Военната академия „Г. С. Раковски”"}
{"url": "http://www.focus-news.net/news/2017/09/07/2433273/pregled-na-osnovnite-temi-v-st.html", "text": "„Вместо цветя, да подарим надежда за болно дете“, е сред водещите теми във вестник Старозагорски новини. В материала пише - наближава 15 септември - първият учебен ден, в който учениците подаряват цветя на учителите си. По традиция денят е и един от най-доходоносните за цветарите, наравно с 8-ми март. Преди време старозагорската учителка Димитринка Костова от XI ОУ \"Николай Лилиев\" апелира към родителите на децата от нейния клас да не й купуват цветя, а средствата да дарят за лечението на тогавашния второкласник Мишо. За първи път на онзи 15 септември г-жа Костова не отнесе цветя в дома си, но дари надежда на едно старозагорско семейство, че детето им може да бъде излекувано. Идеята на \"Старозагорски новини\" сега е да бъде продължена благородната инициатива на Димитринка Костова и за този 15 септември. Медията предлага ръководствата на училищата в Старозагорска област да призоват родителите на учениците си определените суми за цветя да бъдат пуснати в специални кутии, а впоследствие училищните настоятелства да формират набирателни дарителски сметки. \r\n„Отвори врати частният музей \"Гема-свят\" в Чирпан“, четем още в изданието. В статията се допълва, че сред над 5-те хиляди експоната е и зъб на човешко същество отпреди 7 милиона години, открит в местността Азмака \r\n„На ред са институциите“, е друго заглавие в броя. В материала пише още, че лично старозагорският митрополит Киприан е отслужил водосвет при откриването на музейната сграда и уникалната експозиция, подредена върху площ от над 500 кв. м. \r\nГостите, сред които народният представител от ГЕРБ Емил Христов, кметът на Чирпан Кичка Петкова и зам.-кметът на Стара Загора Иванка Сотирова, са изразили надеждата, че не след дълго частният музей \"Гема-свят\" ще бъде включен в традиционната туристическа дестинация редом с най-старото дърво в България - Гранитския дъб, тракийската гробница в Момина могила край село Братя Даскалови, родният дом на Яворов в Чирпан и оттам през античната Августа Траяна към Долината на тракийските владетели в района на Казанлък. Затова имат думата отговорните институции, които може би сега ще се раздвижат на по-бързи обороти. \r\n„Стара Загора се поклони пред делото на дейците на Съединението“, е друг акцент във вестника. 132-годишнината от Съединението на Княжество България с Източна Румелия бе отбелязано на 6 септември в Стара Загора с тържествен военен ритуал. В парк \"Александър Стамболийски\", пред Паметника на загиналите старозагорци в Балканската, Първата и Втората световна война, дойдоха десетки граждани, за да се поклонят пред подвига им и да почетат тяхната памет.  Сред присъстващите бяха депутатите Емил Христов и Радостин Танев, областният управител Гергана Микова и нейният заместник Петя Чакърова, председателят на ОбС Таньо Брайков, зам.-кметовете Иванка Сотирова и Красимира Чахова, командирът на Втора Тунджанска механизирана бригада бригаден генерал Костадин Кузмов, общински съветници, председателят на ОблС на Съюза на ветераните от войните в България Елена Ангелова, общественици.", "date": "2017.09.07", "title": "Преглед на основните теми в старозагорския печат"}
{"url": "http://www.focus-news.net/news/2017/09/07/2433274/sarajevo-times-bosna-i-hertsegovina-potvardi-zhelanieto-si-da-zaeme-predsedatelskiya-post-v-protsesa-za-satrudnichestvo-v-yugoiztochna-evropa.html", "text": "В сряда министърът на външните работи на Босна и Херцеговина Игор Църнадак се включи в неформалната среща на външните министри на страните от Процеса за сътрудничество в Югоизточна Европа, пише Sarajevo Times. \r\nЦърнадак потвърди кандидатурата на Босна и Херцеговина за председателството на Процеса от 1 юли 2018г. \r\nДомакин на срещата беше външният министър на Словения Карл Ерявец, а също така в разговорите участваше и върховният представител на Европейския съюз по въпросите на външните работи и политиката за сигурност Федерика Могерини. \r\nОсновните обсъдени въпроси бяха: начините за засилване на сътрудничеството в тази регионална инициатива, процесът на европейска интеграция на държавите от Западните Балкани, темата за сигурността и въпросът за председателството на Процеса за сътрудничество в Югоизточна Европа за периода от 1 юли 2018 г. \r\nЦърнадак също така подчерта важността на Процеса, тъй като той съчетава двата основни външнополитически приоритета за Босна и Херцеговина: членството в ЕС и по-доброто сътрудничество със съседните държави и в региона.  Мария Динкова", "date": "2017.09.07", "title": "Sarajevo Times: Босна и Херцеговина потвърди желанието си да заеме председателския пост в  Процеса за сътрудничество в Югоизточна Европа"}
{"url": "http://www.focus-news.net/news/2017/09/07/2433275/shumen-71-godishna-zhena-e-s-opasnost-za-zhivota-sled-kato-avtomobil-ya-udaril-pri-dvizhenie-nazad.html", "text": "71-годишна жена е с опасност за живота, след като автомобил я ударил при движение назад. Това съобщиха от ОДМВР-Шумен. В 10.14 часа вчера е получен сигнал, че жена е пострадала при пътен инцидент в село Пет могили. На място е изпратен екип на РУ Каолиново. Установено е, че около два часа преди това лек автомобил „Сеат“, с шуменска регистрация, управляван от 38-годишния М.И. от село Каравелово при движение назад е ударил 71-годишна пешеходка от село Пет могили. Водачът е откарал жената до дома ѝ в селото. Малко по-късно състоянието на жената се влошило и е транспортирана от екип на центъра за спешна медицинска помощ в МБАЛ Шумен, където е установен хематом в главата и е настанена за лечение с опасност за живота. Образувано е досъдебно производство. Работата по случая продължава.", "date": "2017.09.07", "title": "Шумен: 71-годишна жена е с опасност за живота, след като автомобил я ударил при движение назад"}
{"url": "http://www.focus-news.net/news/2017/09/07/2433276/dha-obyaveni-sa-18-zoni-za-sigurnost-v-8-turski-okolii-v-yugoiztochen-anadol.html", "text": "В югоизточната турска провинция Бингьол са обявени 18 „временни зони за специална сигурност”, предаде информационната агенция Догу хабер ажансъ (ДХА). Това касае областния център Бингьол и всичките негови 8 околии. Оповестеният срок е за 15 дни – от 5 до 19 септември. В официално изявление на валийството в Бингьол се посочва, че мярката е предприета в резултат на „засилените напоследък действия на сепаратистката терористична организация и на други терористични елементи, отразяващи се негативно върху социалните и икономическите дейности и нормалния начин на живот в провинцията, включително правото на гражданите за безпроблемно и свободно придвижване”. През посочения период от 5 до 19 септември обаче, е забранено на гражданите да влизат във въпросните „временни зони за специална сигурност”, посочва още ДХА. Георги Димов", "date": "2017.09.07", "title": "ДХА: Обявени са 18 зони за сигурност в 8 турски околии в Югоизточен Анадол"}
{"url": "http://www.focus-news.net/news/2017/09/07/2433277/dobeich-kontsert-na-laureatite-na-mezhdunarodniya-mladezhki-muzikalen-konkurs-nadezhdi-talanti-i-maystori-shte-se-provede-v-grada.html", "text": "Концерт на лауреатите на Международния младежки музикален конкурс „Надежди, таланти и майстори“ ще се състои тази вечер от 18.00 часа в Огледална зала „Нели Божкова“ в Добрич. Това съобщиха от пресцентъра на Община град Добрич. Талантливи млади музиканти ще Ви очароват с виртуозните си изпълнения на пиано, цигулка и виолончело. \"В програмата са предвидени класически творби на известни автори, които няма да Ви оставят безразлични към  красотата на музиката\", посочват още от Общината.", "date": "2017.09.07", "title": "Добеич: Концерт на лауреатите на Международния младежки музикален конкурс „Надежди, таланти и майстори“ ще се проведе в града"}
{"url": "http://www.focus-news.net/news/2017/09/07/2433278/v-plenarna-zala-kandidatite-za-chlenove-na-vss-ot-kvotata-na-narodnoto-sabranie-shte-badat-izbirani-s-proektoreshenie-za-vseki-edin-pootdelno.html", "text": "Кандидатите за членове на ВСС от квотата на Народното събрание ще бъдат избирани с проекторешение за всеки един от кандидатите поотделно, а не с общо проекторешение, предаде репортер на Агенция „Фокус“. Предложението за такъв начин на гласуване бе на председателя на правната комисия Данаил Кирилов и не срещна възражения от членовете на комисията. „Това би отразило точно гласуването за кандидат, който е получил необходимото мнозинство и е избран в пленарна зала“, посочи Данаил Кирилов и обясни, че общо проекторешение със всички имена би наложило 2 гласувания в зала. Той призова към стриктно съблюдаване на времето от 2 минути за представяне на всеки кандидат. Постъпили са 18 кандидатури за членове на ВСС от квотата на Народното събрание, от които 11 за съдийската и 7 за прокурорската. Според изискванията всички кандидати трябва да имат най-малко 15 години юридически стаж. Кандидатурите се представят от депутат, член на комисията от съответната парламентарна група, предложила съответния кандидат. Изслушването започна с кандидатите за членове на съдийската колегия на ВСС. \r\nБиляна ИВАНОВА", "date": "2017.09.07", "title": "В пленарна зала кандидатите за членове на ВСС от квотата на Народното събрание ще бъдат избирани с проекторешение за всеки един поотделно"}
{"url": "http://www.focus-news.net/news/2017/09/07/2433279/zhelyo-boychev-bsp-shte-predlozhim-merki-sreshtu-bednostta.html", "text": "Със законодателните предложения, които правим, ще докажем, че сме алтернатива на това управление. Подходът ни ще е не просто да критикуваме предложенията на управляващите, а да представяме и нашето виждане - кое решение считаме за по-добро. Това заяви по БНТ зам.-председателят на ПГ на „БСП за България” Жельо Бойчев, съобщиха от пресцентъра на БСП. Като пример, народният представител посочи антикорупционния закон на управляващите и го определи, като бутафория и опит за отбиване на дейност. „Правят това, което могат – събират няколко неработещи институции в една и искат до края на годината да отчетат дейност”. Бойчев обясни, че в предложението си за антикорупционен закон, левицата се е фокусирала върху проблема с корупцията по високите етажи на властта. „Досегашните превенции и административни производства не дават резултат. Вкарали сме силен разследващ елемент в нашия законопроект”, добави Бойчев. Той поясни, че най-голяма корупция се генерира там, където се разпределя финансов ресурс и обществени поръчки – т.е. изпълнителната власт, която е функция на мнозинството в Народното събрание. Затова и БСП предлага председателят на антикорупционния орган да се избира от президента. „ГЕРБ, които са излъчили правителството и крепят изпълнителната власт, искат председателят да се избра от Народното събрание, а той да има смелостта да разследва представителите на това мнозинство”, обясни абсурда Жельо Бойчев и добави, че точно корупцията ще свали това правителство от власт.\r\n„Най-големите проблеми в българското общество за нас са бедността и все по-големите неравенства. Преодоляването им изисква редица действия и ние сме готови да ги предложим и това ще е наш приоритет”, категоричен бе Жельо Бойчев. Сериозни проблеми Бойчев посочи в образованието, което трябва да е функция на потребностите на икономиката, която изисква нови умения и знания от страна на работещите кадри. Като друг проблем той изтъкна нуждата от подкрепа на българските производители, на предприемачите и достъпът им до ресурси. „Наясно сме, че без инвестиции и растеж няма как да има по-високи доходи и заетост, и очаквайте предложения от страна на левицата”, каза депутатът от левицата. „След октомври, ще представим алтернативен бюджет, очаквайте и редица законодателни инициативи от БСП. Ние и досега задавахме политическия тон и насоки. И за антикорупционния закон започнахме темата ние. Очаквайте скоро да предложим и тема за дебатите на българското председателство. Това, което правим не е за нас, а за България, защото случващото се е крайно неприемливо. Тази агресия и брутален авторитаризъм трябва да спре”- отбеляза депутатът.\r\nКато проблем в образованието Бойчев посочи хаоса с учебните планове и безумието с цветни и черно-бели учебници, което е израз на философията на управляващите от ГЕРБ. „Тази сегрегация и разделение на българското общество не е само тук. Ако имаш пари си добре, ако нямаш си оставен да се оправяш. При демонополизацията на НЗОК предстои същото – каса за бедни и каса за богати. Това е политиката им. Трябва да се сложи край на това разделение”, отсече Бойчев.", "date": "2017.09.07", "title": "Жельо Бойчев, БСП: Ще предложим мерки срещу бедността"}
{"url": "http://www.focus-news.net/news/2017/09/07/2433280/stara-zagora-birfest-se-provezhda-v-grada.html", "text": "В продължение на четири дни в центъра на столицата на бирата - Стара Загора ще се лее кехлибареното пиво и ще се слуша качествена рок музика. Това съобщиха от пресцентъра на Община Стара Загора.\r\nВeerфестът, който продължава до 9-ти септември, бе открит снощи от заместник-кмета на Община Стара Загора Красимира Чахова.Тя поздрави гостите за празника на Съединението – 6 септември. „Така съединени, обединени с пивоварна „Загорка“ за трета поредна година успяваме да организираме този прекрасен бирфест, по време на който ще имате възможност да се насладите не само на прекрасното пиво, но и на музикалните изпълнения на различни рок банди. Пожелавам ви да се забавлявате и да имате прекрасни емоции. Наздраве!“, обърна се към множеството в парка Чахова. \r\nНачало на събитието снощи дадоха водещият Петьо Петков – Шайбата и изпълнителите от група \"Обратен ефект\", последвани от Светльо & The Legends. Днес на рок сцената в парка излизат Sevi, Славин Славчев и Еридан.\r\n На 8 септември ще ги последват легендите от \"Контрол\", подгрявани от старозагорците Revival. Друга старозагорска банда Rock stage ще участва във феста в последния му ден - 9 септември. Тогава зрителите ще се насладят и на специалните гости от Сърбия - Queen Real Tribute. Гостуващата група е определена като най-добрия към момента действащ трибютен проект на рок легендите. Сръбските музиканти правят уникално изпълнение на живо в духа на автентичните Queen, не само чрез музиката, но допълват реалния им облик с впечатляващи костюми и движенията на всеки един от музикалните легенди от групата. \r\n С подкрепата на община Стара Загора и пивоварна Загорка, Beerфестът цели и тази година да поднесе добро настроение на почитателите на бирата от всички точки на България, представяйки им отличителните черти на всяка една от марките на дружеството.\r\nОсвен разнообразието от марки на напитката от хмел, са предвидени и много игри с награди, като хвърляне на чувал със зърно, забиване на пирон в дънер, канадска борба, стена с пъзели и др. Достъпът до музикалната програма и игрите, подготвени за феста, е безплатен.", "date": "2017.09.07", "title": "Стара Загора: Бирфест се провежда в града"}
{"url": "http://www.focus-news.net/news/2017/09/07/2433281/mariya-stoyanova-germanskiyat-kantsler-angela-merkel-se-prevarna-v-konstanta-na-svetovnata-politicheska-stsena.html", "text": "Германският канцлер Ангела Меркел се превърна в константа на световната политическа сцена. Това каза в сутрешния блок „Добри утро, България“ на Радио „Фокус“ Мария Стоянова, дългогодишен кореспондент в Германия, за предстоящите федерални парламентарни избори на 24 септември. „Тази жена управлява от 2005 г. – дванадесет години вече. Тя смени четири френски и трима американски президента, министър-председатели на Япония и на Холандия, но Ангела Меркел остана константа. Това е постижение, което всеки един от нейните политически опоненти и съперници трябва да признае и критиците ѝ също. Не е реалистично в момента да загуби изборите, защото тя дава на германците нещо важно – усещане за спокойствие в едни доста бурни времена“, коментира Мария Стоянова. Тя отбеляза, че избирателите предпочитат комбинацията между консерватори и либерали, но големият въпрос остава с кого ще управлява тя.", "date": "2017.09.07", "title": "Мария Стоянова: Германският канцлер Ангела Меркел се превърна в константа на световната политическа сцена"}
{"url": "http://www.focus-news.net/news/2017/09/07/2433282/veliko-tarnovo-remontni-deynosti-zatvaryat-zhp-preleza-mezhdu-pravda-i-yantra.html", "text": "Заради ремонтни дейности днес ще бъде затворен за преминаване на пътни превозни средства жп прелезът между селата Правда и Янтра. Временната организация на движение ще важи до 15.00 часа, съобщават от ДП „НКЖИ” – Железопътна секция \"Горна Оряховица\". Движението на пътни превозни средства  се извършва по обходен маршрут Янтра – Поликраище – Първомайци и обратно. Временната организация на движение е сигнализирана с пътни знаци.", "date": "2017.09.07", "title": "Велико Търново: Ремонтни дейности затварят жп прелеза между Правда и Янтра"}
{"url": "http://www.focus-news.net/news/2017/09/07/2433283/vladimir-putin-severna-koreya-tryabva-da-bade-vklyuchena-v-savmestni-regionalni-proekti-za-da-se-namali-naprezhenieto-na-poluostrova.html", "text": "Руският президент Владимир Путин заяви, че Северна Корея трябва да бъде включена в съвместни проекти, за да се намали напрежението на Корейския полуостров, предава ТАСС. \r\n„Необходимо е постепенно Северна Корея да бъде включена при сътрудничеството в региона, а Русия има конкретни предложения, всички знаят за това: общия път, свързващ Транссибирската железница и корейските железопътни линии през Северна Корея, тръбопроводния транспорт, развиването на пристанищата на Северна Корея и т.н.“, обясни държавният глава по време на пленарното заседание на Източния икономически форум.  \r\n„Ние има какво да предложим и над какво да работим. Но непродуктивното нагнетяване на военна атмосфера, на истерия, до нищо няма да доведе“, допълни Путин. \r\nТой призова да се продължи да се инвестира в региона, въпреки че ситуацията около Пхенян предизвиква безпокойство.  Мария Динкова", "date": "2017.09.07", "title": "Владимир Путин: Северна Корея трябва да бъде включена в съвместни регионални проекти, за да се намали напрежението на полуострова"}
{"url": "http://www.focus-news.net/news/2017/09/07/2433284/pazardzhik-okrazhniyat-sad-shte-gleda-delo-sreshtu-dvama-podsadimi-za-ukrivane-na-danachni-zadalzheniya-v-razmer-na-obshto-nad-800-000-leva.html", "text": "Окръжният съд в Пазарджик ще гледа дело за укриване на данъчни задължения в особено големи размери, съобщи за Радио „Фокус“ – Пазарджик Маринела Георгиева от администрацията на съда. Делото е върнато за ново разглеждане от АС – Пловдив. Образувано е по внесен обвинителен акт от Окръжна прокуратура – Пазарджик срещу двама подсъдими. Първият от тях е жена, която е обвинена за това, че на 14 юни 2009 година в качеството си на едноличен търговец е избегнала установяването на данъчни задължения – укрила е 81 895 лв. Вторият подсъдим е от  град  Пещера и е обвинен в това, че за периода 01.05.2009 – 28.02.2010 година в гр. Пазарджик при условията на продължавано престъпление като управител на търговско дружество е избегнал установяването и плащането на данъчни задължения. С деянията си е укрил данъчни задължения в особено големи размери 779 141,36 лв. Началото на съдебното заседание е в 14.00 часа, а съдия-докладчик по делото е Коста Стоянов.\r\nВаня НИКОЛОВА", "date": "2017.09.07", "title": "Пазарджик: Окръжният съд ще гледа дело срещу двама подсъдими за укриване на данъчни задължения в размер на общо над 800 000 лева"}
{"url": "http://www.focus-news.net/news/2017/09/07/2433285/burgas-vav-voenniya-klub-shte-bade-otbelyazan-100-godishniyat-yubiley-na-veterana-ot-vtorata-svetovna-voyna-dimitar-gerdzhikov.html", "text": "Във Военен клуб – Бургас ще бъде отбелязан 100-годишният юбилей на ветерана от Втората световна война Димитър Герджиков. Това съобщиха от пресцентъра на Община Бургас. Тържеството ще се проведе от 17:00 часа в зала № 7.", "date": "2017.09.07", "title": "Бургас: Във Военния клуб ще бъде отбелязан 100-годишният юбилей на ветерана от Втората световна война Димитър Герджиков"}
{"url": "http://www.focus-news.net/news/2017/09/07/2433286/angelinka-nikolova-kandidat-za-chlen-na-sadiyskata-kolegiya-na-vss-parvata-zadacha-na-vss-tryabva-da-bade-razrabotvaneto-na-kriterii-za-otsenka-za-vseki-sad.html", "text": "Предлагам първата задача на Висшия съдебен съвет да бъде разработването на критерии за оценка за всеки съд. Това каза Ангелинка Николова, кандидат за член на съдийската колегия на ВСС от квотата на Народното събрание, предложена от ПГ на „Воля“, предаде репортер на Агенция „Фокус“. „До момента ВСС е насочил вниманието си само към онези съдилища, към които има подадени сигнали. Всички други остават в сянка и не се знае какво е тяхното състояние“, посочи тя и допълни, че е необходимо да се направи пълен анализ на работата на всяка администрация и да се откроят проблемите. „Считам, че за да работи ВСС по-добре трябва да стъпи на стабилна основа за състоянието на системата“, заяви Ангелинка Николова. Според нея организацията на работа на ВСС е хаотична, с визия само за 1 година. Освен разработване на критерии за оценка на всеки съд, тя предложи ВСС да изготви кадрово досие на всеки магистрат, което да бъде базата за обективната оценка за съответния магистрат.\r\nБиляна ИВАНОВА", "date": "2017.09.07", "title": "Ангелинка Николова, кандидат за член на съдийската колегия на ВСС: Първата задача на ВСС трябва да бъде разработването на критерии за оценка за всеки съд"}
{"url": "http://www.focus-news.net/news/2017/09/07/2433287/vidin-nivoto-na-reka-dunav-se-e-povishilo-s-10-sm-pri-novo-selo.html", "text": "Нивото на река Дунав се е повишило с 10 см. при Ново село през последното денонощие, водният стоеж е 84 см, съобщават от местната Хидрометеорологична станция. Нивото на Дунав край Видин е 118 см. При Лом стойностите на речното ниво са 123 см., водният стоеж се е понижил с 3 см. за денонощието. Край Оряхово няма промяна в речното ниво за последното денонощие, водният стоеж там е 27 см. Температурата на водата край Ново село е 22,1 градуса, а край Оряхово - 22 градуса.", "date": "2017.09.07", "title": "Видин: Нивото на река Дунав се е повишило с 10 см при Ново село"}
{"url": "http://www.focus-news.net/news/2017/09/07/2433288/kyustendil-tsyalosten-remont-na-dvata-peshehodni-mosta-nad-reka-banshtitsa-se-izvarshva-v-grada.html", "text": "Цялостен ремонт на двата пешеходни моста над река Банщица се извършва в Кюстендил, предаде репортер на Радио „Фокус” – Кюстендил. Изградените съоръжения се ремонтират изцяло, извършва се облицовка на бетонните части, цялостно се подменя настилката и предпазните огради. Предстои подмяна и на осветителните тела. Ремонтират се и подстъпите към мостовите съоръжения, изградени са рампи за хора с увреждания и за майки с детски колички. Ремонтът е част от проекта на Община Кюстендил, финансиран от Оперативна програма „Региони в растеж”. Той включва цялостно преобразяване на зоната около преминаващата през града река.\r\nВенцеслав ИЛЧЕВ", "date": "2017.09.07", "title": "Кюстендил: Цялостен ремонт на двата пешеходни моста над река Банщица се извършва в града"}
{"url": "http://www.focus-news.net/news/2017/09/07/2433289/boyan-magdalinchev-kandidat-za-chlen-na-sadiyskata-kolegiya-na-vss-aktsent-v-rabotata-na-vss-sledva-da-badat-profesionalizmat-vav-vzemaneto-na-resheniya-i-prozrachnostta.html", "text": "Необходимо е да изгради нов облик на институцията Висшия съдебен съвет. Това каза Боян Магдалинчев, кандидат за член на съдийската колегия на ВСС от квотата на Народното събрание, предложен от ПГ на ГЕРБ, предаде репортер на Агенция „Фокус“. „Акцент в работата следва да бъде професионализмът във вземането на решения, прозрачността и уважение към различно мислещия член на съвета“, обясни той. Според него тогава ВСС ще гарантира независимостта на съдебната власт. „Във ВСС следва да се засили аналитичната дейност, да бъде създадено аналитично звено“, заяви Боян Магдалинчев и допълни, че в звеното следва да бъдат включени юристи и членове на академичната общност.\r\nБиляна ИВАНОВА", "date": "2017.09.07", "title": "Боян Магдалинчев, кандидат за член на съдийската колегия на ВСС: Акцент в работата на ВСС следва да бъдат професионализмът във вземането на решения и прозрачността"}
{"url": "http://www.focus-news.net/news/2017/09/07/2433290/kyustendil-izvarshena-e-proverka-po-signal-za-martva-riba-v-reka-struma-pri-boboshevo-ne-sa-ustanoveni-narusheniya.html", "text": "Извършена е проверка по сигнал за мъртва риба в река Струма при Бобошево. Това съобщиха за Радио „Фокус” – Кюстендил от Регионална инспекция по околна среда и води (РИОСВ) – Перник. При проверката е установено, че на мястото се извършват строителни дейности за реконструкцията на защитно съоръжение за които има разрешителното за ползване на воден обект и не са констатирани нарушения по условията в него. Изграден е временен отбивен канал и временна отбивна предпазна дига, така че цялото водно течение на реката е пренасочено към левия бряг, в рамките на границите на водния обект. Установено е, че в новоизградения отбивен канал реката има нормална проводимост без оцветяване. Дейностите са във връзка с ремонт на защитно съоръжение на транзитен газопровод, пресичащ река Струма в участъка на бетоновия праг, поради което се извършват и дейностите по реконструкцията за предпазването му.\r\nВенцеслав ИЛЧЕВ", "date": "2017.09.07", "title": "Кюстендил: Извършена е проверка по сигнал за мъртва риба в река Струма при Бобошево, не са установени нарушения"}
{"url": "http://www.focus-news.net/news/2017/09/07/2433291/navarshvat-se-106-godini-ot-rozhdenieto-na-todor-zhivkov.html", "text": "Днес се навършват 106 години от рождението на политическия и държавен деец Тодор Живков. По този повод\r\nот 10.00 часа пред паметника на Тодор Живков в Правец ще бъдат поднесени цветя по повод 106 години от неговото рождение, съобщиха от Исторически музей Правец. На този ден в Музейния комплекс при Родната къща на Живков от 11.00 часа ще бъде открита изложба, представяща в други измерения колекцията подаръци на Тодор Живков, получавани от него като държавник от гости на държавно и правителствено ниво от различни държави по света. Акцентите ще бъдат върху уникални образци оръжие, както от България, така и от други страни, непоказвани досега. В Арт галерия ще представим голяма част от картините, които съхраняваме, изключителни образци на чуждестранно изкуство. \r\nЕкспонатите, представени в изцяло обновената постоянна изложба  „България и светът” са подаръци на Българската държава и на Тодор Живков, получавани от него в качеството му на държавен глава на България  в продължение на повече от три десетилетия. Колекцията включва картини, сувенири, статуетки, маски, произведения на изкуството и народните занаяти, макети на известни недвижими културни ценности, копия на антични предмети на народите от Африка - Мозамбик, Судан, Танзания, Етиопия, Гана, Замбия, Нигерия, Либия, Зимбабве; от Близкия и Далечен изток – Израел, Виетнам, Кувейт, Ирак, Йемен, Китай, Япония, Монголия, Корея, Лаос, Индия, Шри Ланка; от Европа – България, Испания, Гърция, Кипър, Румъния, Полша, Италия, Германия, Австрия, Чехия, Англия, Холандия, Франция, Унгария, Малта, Сан Марино, от бившия СССР ( Русия, Украйна, Узбекистан, Грузия); от Австралия; от САЩ, от Латинска Америка - Колумбия, Куба, Никарагуа, Чили, Еквадор, Перу, от близки и далечни страни от цял свят. Подарявани са от държавни и правителствени делегации и международни организации.\r\nТова са произведения от кристал, слонова кост, всякакъв порцелан, желязо, мед, сребро, позлата, дърво, кожа, копия на уникати, инкрустирани със скъпоценни камъни, предмети носещи белезите на националната и културна идентичност на всяка една нация. Затова говорят много.\r\nТе са не само художествени произведения, а и отражение на нравите на епохата на едно не толкова далечно минало. Подаръците са свидетелство за широките дипломатически, икономически и културни взаимоотношения на България, като държава с останалия свят. Свидетелство за сътрудничество основано на взаимен интерес, приятелство и зачитане на националните и културни традиции. Неща които са от значение и днес в епохата на световна глобализация.\r\nГоляма част от представените предмети в колекцията притежават качества на произведения на изкуството и сами по себе си са уникати. Изящната изработка, изключителното ювелирно майсторство, прецизността при представянето на детайлите ги превръщат в такива.", "date": "2017.09.07", "title": "Навършват се 106 години от рождението на Тодор Живков"}
{"url": "http://www.focus-news.net/news/2017/09/07/2433292/stefan-dyuzharik-sega-sme-v-period-na-razmisal-otnosno-pregovorite-za-kipar.html", "text": "Сега зависи от партиите в Кипър да се обърнат към генералния секретар на ООН Антонио Гутереш и след това ще бъдат взети решения относно следващите стъпки и бъдещите преговорите, пише вестник Cyprus Mail. Това заяви говорителят на генералния секретар Стефан Дюжарик. \r\nТой подчерта, че позицията на Гутереш остава непроменена. „Смятам, че в края на преговорите в Кранс Монтана той много ясно отбеляза, че чака. Това е период за размисъл и сега зависи от партиите да се обърнат към него и след това ще бъде взето решение за следващите стъпки и бъдещето“, обясни Дюжарик. \r\nТой допълни, че „това, което е важно за държавния секретар, е да се намери решение на така наречения кипърски проблем.“  Мария Динкова", "date": "2017.09.07", "title": "Стефан Дюжарик: Сега сме в период на размисъл относно преговорите за Кипър"}
{"url": "http://www.focus-news.net/news/2017/09/07/2433293/blagoevgrad-s-shouto-simitli-tarsi-talant-2-i-izlozhba-na-hudozhnika-nikolay-kashev-shte-bade-postaveno-nachaloto-na-tarzhestvata-za-praznika-na-simitli.html", "text": "С шоуто „Симитли търси талант – 2“ и изложба на художника Николай Кашев ще бъде поставено началото на тържествата по повод празника на Симитли. Това съобщиха за Радио „Фокус“ – Пирин от Община Симитли. По традиция всяка година на 8 септември, когато православната църква чества Малка Богородица, Общината отбелязва своя празник, но празничната програма ще започне още днес, когато площадът в града ще се превърне в арена на всевъзможни таланти. Шоуто „Симитли търси талант-2” ще представи всевъзможните таланти на Симитли, които ще имат възможност да спечелят големи награди. Шоуто ще бъде със специалното участие на шоумена Ники Станоев, любимец на малките таланти в България. Голямото шоу за празника на града ще започне на 7 септември след 17:00 часа на площад „Септември”, където всички гости и празнуващи ще ги очаква много забавление и приятни емоции. В 17:00 часа за всички гости и празнуващи в изложбената зала на читалище „Св.Климент Охридски” големият художник Николай Кашев ще открие самостоятелна изложба. Тържествата по повод празника на Симитли ще продължат и на 8 септември с редица мероприятия.\r\nЛивия НИНОВА", "date": "2017.09.07", "title": "Благоевград: С шоуто „Симитли търси талант – 2“ и изложба на художника Николай Кашев ще бъде поставено началото на тържествата за празника на Симитли"}
{"url": "http://www.focus-news.net/news/2017/09/07/2433294/boyan-novanski-kandidat-za-chlen-na-sadiyskata-kolegiya-na-vss-institutsiyata-tryabva-da-raboti-za-predpazvaneto-na-sistemata-ot-vanshni-vliyaniya-natisk-i-politicheski-shteniya.html", "text": "Висшият съдебен съвет трябва да работи за предпазването на системата от външни влияния, натиск и политически щения. Това каза Боян Новански, кандидат за член на съдийската колегия на ВСС от квотата на Народното събрание, предложен от ПГ на „Обединени патриоти“, предаде репортер на Агенция „Фокус“. „Независимостта на съдебната власт би следвало да е основна грижа за бъдещия ВСС“, заяви той. Според него е нужно разработването на дисциплинарен кодекс на съдиите, а системата да работи с повече бързина, отчетност и публичност. „Все още съществуват непригодни зали за съдилищата, някои от помещенията отдавна не отговарят на условията за труд“, коментира Боян Новански и уточни, че трябва да се разработи сериозна инвестиционна програма. „Относно вземането на решения трябва да има гласност, прозрачност и яснота. С обяснение защо се взима едно решение, което редовно да се публикува на сайта на ВСС“, обясни той.\r\nБиляна ИВАНОВА", "date": "2017.09.07", "title": "Боян Новански, кандидат за член на съдийската колегия на ВСС: Институцията трябва да работи за предпазването на системата от външни влияния, натиск и политически щения"}
{"url": "http://www.focus-news.net/news/2017/09/07/2433295/pregled-na-osnovnite-temi-vav-varnenskiya-pechat.html", "text": "„Новият бул. „Васил Левски“ ще минава под „Сливница“, „Цар Освободител“ и „Владислав“, е заглавие от първа страница в днешния брой на варненския вестник „Черно море“. Булевард „Васил Левски“ ще минава под трите основни булеварда на града – „Цар Освободител“, „Сливница“ и „Владислав Варненчик“ до крайезерния път. Това съобщи в предаването „Европейска Варна“ на тв „Черно море“ с автор и водещ Татяна Кисьова кметът на града Иван Портних. Това, от една страна, ще преразпредели трафика в града, а, от друга, ще отведе като скоростно трасе трафика от автомагистрала „Хемус“ към курортните комплекси и общините в северна посока. Щастлив съм, че стартирахме реализацията на този проект, тъй като това е от изключително важно значение за трафика в града, заяви Портних. \r\n„Отбелязахме 132 години от Съединението“,  е друго заглавие в броя. На паметни дати по площадите на градовете винаги е тържествено. Така и трябва. Така и вчера Варна отбеляза 132 години от паметната дата 6 септември 1885 г. – денят, в който обединихме част от разпокъсаните си земи и България стана отново цяла. С шествие, цветя и военен ритуал стотици хора дойдоха пред па- метната плоча на княз Александър Батенберг и Паметника на Съединението да уважат важната за народа ни годишнина. Да сведат глави пред саможертвата на общественици и революционери, довели до този дързък и безпрецедентен акт в историята ни. Но тази година направи впечатление, че все повече родители облякоха най-хубавите си дрехи, нагиздиха децата си, раздадоха им знаменца и се включиха с множеството, дошло да постави цвете за героите. Дори някои от дечицата бяха пременени в народни носии. \r\n„Раздават наръчници за адаптация на малчуганите в детските градини“, информира изданието. В навечерието на новата учебна година дирекция „Образование и младежки дейности“ към община Варна подготви наръчник “Какво е необходимо да знаете за детската градина?“. Той ще бъде раздаден на всички родите- ли в новосформираните яслени и градински групи на общинските детски заведения, съобщават от общината. \r\n„Откриват изложба „От Хавана до Хавана”, четем още в броя. Фотоизложбата, посветена на 40-годишнината от успешния финал на околосветското плаване с яхта на капитан Георги Георгиев, ще бъде открита на 8 септември от 19 часа в артсалона на Радио Варна. Инициатор и организатор е Радио Варна, а фотодокументалните свидетелства за това върхово постижение в българската морска история са предоставени от Военноморския музей, Регионалния исторически музей във Варна и частни колекции. Част от фотосите ще бъдат показани за първи път пред широка публика. \r\n„Увеличиха на 20 000 лв. паричната гаранция на обвиняем за притежанието на 46 кг хероин“, е друга тема в броя. Състав на Варненския апелативен съд измени определение на Окръжен съд – Варна, от миналата седмица и увеличи размера на гаранцията в пари от 5000 на 20 000 лева на Радко Маринов, разследван за притежанието на 46 кг хероин, предназначен за разпространение.", "date": "2017.09.07", "title": "Преглед на основните теми във варненския печат"}
{"url": "http://www.focus-news.net/news/2017/09/07/2433296/smolyan-v-rayona-na-paraklis-sveti-spas-shte-se-provede-ezhegodniyat-pregled-na-hudozhestvenoto-tvorchestvo-na-pensionerite.html", "text": "В района на параклис „Свети Спас“ ще се проведе ежегодният преглед на художественото творчество на пенсионерите в Смолян, като всяка година прегледът се прави на 7 септември и проявата се посвещава  на  Деня на Съединението. Това каза за Радио „Фокус“ – Смолян Валентина Василева – директор на дирекция „Обществени дейности и заетост“ в Община Смолян. По нейните думи три прояви, които са около датата 6 септември са посветени на този ден. Първата беше откриването на изложбата на смолянските художници Ангел Консулов, Асен Трампов, Борис Кисьов, Георги Стойков, Иван Пеев, Илия Кисьов и Стефан Данчев в Клуба на дейците на културата на 1 септември и която ще остане до 15 септември. Втората проява е днес, а третата е фестивалът на киселото мляко в село Момчиловци, който ще се проведе от 8 до 10 септември.\r\nДаниела БОЙКОВА", "date": "2017.09.07", "title": "Смолян: В района на параклис „Свети Спас“ ще се проведе ежегодният преглед на художественото творчество на пенсионерите"}
{"url": "http://www.focus-news.net/news/2017/09/07/2433297/varna-evrodeputatat-emil-radev-narodni-predstaviteli-i-obshtinski-savetnitsi-pozdraviha-zhitelite-na-avren-za-praznika-na-obshtinata.html", "text": "Евродепутатът от ГЕРБ/ЕНП Емил Радев, народните представители от ГЕРБ Нели Петрова и д-р Руслан Тошев и председателят на Общинския съвет във Варна Тодор Балабанов бяха сред официалните гости на празника, с който община Аврен чества 34 години от създаването си. Това съобщиха то пресцентъра на ПП ГЕРБ – Варна. Събитието уважиха също кметовете на Ветрино, Долни чифлик и Девня – Димитър Димитров, Красимира Анастасова и Свилен Шитов, общински съветници, представители на институции и множество граждани.\r\nКметът на Аврен Емануил Манолов приветства жителите и гостите на общината, които се събраха на площад „Ефр. Иван Арабаджиев“. „Аврен отбелязва своя празник в деня на Съединението. Нека бъдем единни и да даваме най-доброто от себе си”, пожела Манолов. Той увери, че общинската администрация ще продължи да подобрява средата за живот, изграждайки нови улици и паркове, детски площадки и спортни обекти, да подкрепя развитието на талантливите деца на Аврен, да насърчава опазването на традициите и популяризирането на народното творчество.\r\nПрисъстващите гости отправиха пожелания за здраве и благополучие на всички в общината.\r\nПоздравителен адрес по повод празника бе изпратен от министър-председателя Бойко Борисов, който пожела на жителите на Аврен да бъдат „все така предприемчиви, трудолюбиви и упорити за успешното развитие на родния си край”.\r\nОфициалната церемония започна с поднасянето на цветя пред паметника на загиналите във войните жители на селото. Тържествата завършиха с празничен концерт с участието на Поли Паскова и ансамбъл „Чинари”.", "date": "2017.09.07", "title": "Варна: Евродепутатът Емил Радев, народни представители и общински съветници поздравиха жителите на Аврен за празника на общината"}
{"url": "http://www.focus-news.net/news/2017/09/07/2433298/veliko-tarnovo-myuzikalat-kosa-na-tsarevets-silno-vpechatli-nad-1000-balgari-i-chuzhdentsi.html", "text": "Над 1000 българи и чужденци посетиха крепостта Царевец във вечерните часове на 5 септември и останаха силно впечатлени от световноизвестния мюзикъл „Коса“, написан от Голт Макдермот, Джеръм Рагни и Джеймс Радо. Постановката на Държавна опера – Пловдив бе кулминация на Втория летен сезон на българските оперни театри „Сцена на вековете“. Това съобщиха от пресцентъра на Община Велико Търново. Концерт-спектакълът остави без дъх публиката, която извика на бис солистите и оркестъра на пловдивската опера, заедно с гостуващите за шоуто изпълнители.\r\nГлавните роли бяха изпълнени от известни български оперни и поп-певци. Сред тях бяха великотърновката Маги Джанаварова, актьорите Радослав Владимиров (трупа \"Терморитъм\" към \"Импро ха-ха\") и Стелиан Радев (номинации за Икар и Аскеер 2016 за изгряваща звезда), певците Радостин Василев (ЮИгра на хорове“), Едит Унджиян (вокал на Биг Бенд Пловдив), Мартин Костадинов (Voice Of Boys), Весела Делчева (Музикален театър) и познатата от клубната сцена Елена Сиракова.\r\nСценичен режисьор на рок-класиката бе Георги Динев, хореограф - Анна Пампулова, художник костюми - Яна Дворецка, а вокалната подготовка бе дело на Яна Делирадева.\r\nФиналът на летния фестивал „Сцена на вековете“ ще бъде в петък – 8 септември, с концерта „Фондацията в операта“. Кирил Маричков, Иван Лечев, Дони, Славчо Николов и Венко Поромански, заедно със симфоничния оркестър на Държавна опера - Русе, ще излязат на сцената на Летния театър във Велико Търново в 21.00 часа. Диригент ще е Владимир Бошнаков.\r\nСупер групата „Фондацията” ще представи любими песни на три поколения българи. Публиката ще чуе „Пак ще се прегърнем“ на ФСБ, „Няма връщане назад на Б.Т.Р., „Червило“ на Дони и още много любими парчета. Легендарните музиканти ще редуват незабравимите хитове на групите, от които е започнала знаменитата им кариера.\r\nБилети за концерта се предлагат в мрежата на eventim.bg и в Туристическия информационен център във Велико Търново, намиращ се на ул. „Христо Ботев“ № 5.\r\nФестивалът „Сцена на вековете“ 2017 стартира на 8 юли. В продължение на два месеца, под открито небе в крепостта Царевец оперите от Бургас, Варна, Пловдив, Русе и Стара Загора, както и трупата на МДТ „Константин Кисимов“ - Велико Търново представиха единадесет класически заглавия от  своите репертоари.\r\nФестивалът е най-дългогодишният и успешен културен проект на Община Велико Търново. Началото му е поставено през 1985 г., по повод 800 години от въстанието на Петър и Асен. Тогава за първи път на открита сцена в България - на Царевец, е представена операта „Ивайло“ от Марин Големинов.\r\nЗа изминалите години в афиша на „Сцена на вековете“ са включени над 40 от най-добрите световни и български оперни и балетни заглавия, заедно с популярни мюзикъли. Музикалният форум е носител на престижния лейбъл „Европа на фестивалите, фестивалите на Европа“ 2017-2018.", "date": "2017.09.07", "title": "Велико Търново: Мюзикълът „Коса“ на Царевец силно впечатли над 1000 българи и чужденци"}
{"url": "http://www.focus-news.net/news/2017/09/07/2433299/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "***\r\nПрезидентът на Южна Корея Мун Дже-ин предупреди, че кризата на Корейския полуостров заплашва да стане „неконтролируема“ и поиска съдействие от Рися по време на срещата си с руския президент Владимир Путин, пише лявото британско издание The Guardian.\r\n„Глобалната политическа ситуация стана много сериозна, заради последователните провокации, от страна на Северна Корея“, сподели Мун с руския си колега, по време на двустранните разговори във Владивосток в сряда.\r\nСпоред южнокорейските медии, Мун Дже-ин е помолил Путин да помогне за „опитомяването“ на Северна Корея, докато международната общност обмисля как да отговори на шестото ядрено изпитание на Пхенян, проведено в неделя.\r\nПоявиха се нови доказателства, че Северна Корея е стигнала до значителни постижения в разитието на ядрената си програма, като от Япония заявиха, че са ревизирали, на горе, оценката си за силата на неделната бомба до 160 килотона – което е повече от 10 пъти повече от бомбата, пусната над Хирошима.\r\n***\r\nАко зависеше от председателя на Европейския парламент Антонио Таяни, Великобритания щеше да чака до Коледа, за да започне преговорите за бъдещите отношения с Европейския съюз, пише вестник Politico. \r\nВ интервю  за изданието Таяни отбеляза, че в четвъртък ще направи официално предложение пред евродепутатите оценката на Европейския съвет за това дали е постигнат „достатъчен прогрес“ в първата фаза от преговорите за Брекзит да бъде отложена за декември. Към момента се очаква това решение да бъде взето през октомври. \r\n„Ние имаме три неотменими приоритета, които са: правата на три и половина милиона граждани на ЕС, живеещи в Обединеното кралство; плащанията към ЕС: нито евро повече, нито евро по-малко от това, което блокът заслужава; а третата точка е Споразумението от Разпети петък, което дава решение за границата между Ълстър и Ирландия“, обясни председателят на Европейския парламент. \r\n„След като постигнем съгласие по тези три точки, ние можем да говорим за бъдещето. Без споразумение по тези въпроси, ние не можем да обсъждаме бъдещите отношения. Ние подчертахме, че досега не са направени никакви конкретни предложения, а единствено мъгляви такива“, допълни Таяни. \r\nСледващата редовна среща на върха след октомври е насрочена за 14 и 15 декември. Това означава, че дори Съветът да постанови, че е постигнат „достатъчен прогрес“, втората фаза от преговорите най-вероятно ще започне след Коледа и Нова година.\r\n***\r\nУправляващата партия в Полша „Право и справедливост“ няма намерение да провежда предсрочни избори, тъй като политическата обстановка в страната е стабилна, пише вестник The Warsaw Voice.  Това заяви вицепремиерът и министър на културата Пьотр Глински в интервю за ежедневника Rzeczpospolita. \r\nТой допълни, че „Право и справедливост“ ще изгради конституционно мнозинство в период от две години, навреме за редовните избори.\r\n***\r\nГермния е хубаво място да работиш, ако си търсиш стабилна работа, а също така не е лошо място да отгледаш децата си. Но местните не улесняват особено живота на чужденците, показва ежегоден доклад относно мнението на чужденците, работещи в европейската държава, пише The Local. \r\nГермания е паднала от 17-то на 23-то място в световната класация за живота на имигрантите в 67 държави. \r\nМиналата година изследването също показа, че чужденците в Германия са доволни от икономическата ситуация и от качеството на живота като цяло, но имат сериозни оплаквания относно приятелското отношение на местните. \r\nОколо 67% от чужденците в европейската страна оценяват сигурността на работната си позиция положително, което е много над средното в световен мащаб (57%). Освен това 52% смятат, че местната икономика е добра. \r\nСъщевременно две трети от чужденците в Германия отбелязват, че постигат добър баланс между работата и почивката.", "date": "2017.09.07", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/07/2433300/viktor-stanchev-chez-razpredelenie-balgariya-ot-nachaloto-na-godinata-do-kraya-na-avgust-sme-konstatirali-5000-narusheniya-svarzani-s-krazhba-na-tok.html", "text": "От началото на годината до края на август сме констатирали 5000 нарушения свързани с кражба на ток. Това каза Виктор Станчев, главен оперативен директор на \"ЧЕЗ Разпределение България\", в интервю за Агенция \"Фокус\". По думите му явлението няма географски особености - кражби в значителни количества има във всяка една от десетте области в Западна България, в които ЧЕЗ поддържа мрежата. \"Като област Враца е първенец. Изключвам столицата, защото е несъпоставима.  Ако говорим за селища рекордьори, това са Ловеч, Благоевград, Бяла Слатина, Дупница, Перник, Самоков, села като Търнак, Лесново, Бутан и др.\", коментира той.\r\n\"Причината да съпоставим кражбите на електроенергия в центровете на големите градове с кварталите, населявани от представители на ромската общност, е увеличеният обем на кражби от стопански потребители. Ясно е, че един стопански потребител консумира в пъти повече от един битов потребител. А причината да достигнем до намаление на щетите от кражби на електроенергия в районите с компактно население е, че приложихме индивидуализиран подход към тези райони и спрямо него насочихме усилията си за ограничаване на нарушенията\", обясни Станчев. По думите му борбата с това явление има две страни – техническа, т.е. адекватни технически решения, реконструкции на мрежите и осигуряване на подходящо модерно оборудване, и човешка – инвестиция в придобиване и подобряване на професионалните умения на екипите на ЧЕЗ. \"От една страна правим така, че да бъде физически и технически невъзможно да се краде ток. Разбира се, изключения винаги има, не само ние сме креативни, затова и анализираме и развиваме всеки район индивидуално. От друга страна - поставяме в основата на подхода и постоянните проверки и прекъсване на незаконните присъединявания. В същото време работим с местните общности и полагаме усилия за информирането на хората в районите, населявани с представители на ромската общност, например как да пестят електроенергия, какви възможности имат за разсрочване на плащанията и т.н. Сътрудничим и с общините, можем да разчитаме на тяхната подкрепа. Резултатите са обнадеждаващи и ни мотивират да продължим в тази посока\", каза още главният оперативен директор на \"ЧЕЗ Разпределение България\".\r\nВиктор Станчев заяви, че няма отраслова спецификация относно това кои стопански потребители злоупотребяват най-често и в най-големи количества. \"С други думи - стопански потребители от всякакъв вид – ресторанти, заведения, производства. Напоследък наблюдаваме един сравнително нов феномен, който е свързан с нерегламентирано ползване на електроенергия -  т.нар. и добиващият все по-голяма популярност биткойн майнинг. За да се занимава някой с такава стопанска дейност са му нужни мощни сървъри, които консумират огромни количества електроенергия. Най-големият му разход е именно токът. Затова той се ориентира към „безплатното“ му използване. Вече имаме няколко подобни разкрити случая. Този бизнес не е нелегален, но със сигурност кражбата на ток е незаконна. Не е ясно и как е регламентиран казусът с данъците, но това е работа на други\", коментира Станчев.", "date": "2017.09.07", "title": "Виктор Станчев, \"ЧЕЗ Разпределение България\": От началото на годината до края на август сме констатирали 5000 нарушения свързани с кражба на ток"}
{"url": "http://www.focus-news.net/news/2017/09/07/2433301/veronika-imova-kandidat-za-chlen-na-sadiyskata-kolegiya-na-vss-reshavaneto-na-fundamentalnite-vaprosi-za-nezavisimostta-i-kachestvenoto-pravosadie-shte-promeni-useshtaneto-na-horata-za-spravedlivost.html", "text": "Независимостта и качественото правосъдие считам за фундаментални въпроси, с решаването на които ще се промени усещането на хората за справедливост. Това каза Вероника Имова, кандидат за член на съдийската колегия на ВСС от квотата на Народното събрание, предложен от ПГ на ГЕРБ, предаде репортер на Агенция „Фокус“. „Системата трябва да бъде изчистена от зависимости, от външно влияние, от всякакви групови или индивидуални интереси, които накърняват независимостта на правораздаването“, заяви тя. Според нея ВСС трябва да осигурява условия за ненакърняване на независимостта. „При кариерното израстване на магистратите следва да им се дава възможност в условията за прозрачни правила да участват в конкурсите за повишаване и преместване“, коментира Вероника Имова. По думите ѝ магистратите не бива да се подлагат на изпита „съдии изпитват съдии“ или „магистрати изпитват магистрати“, а да се взима предвид тяхната работа.\r\nБиляна ИВАНОВА", "date": "2017.09.07", "title": "Вероника Имова, кандидат за член на съдийската колегия на ВСС: Решаването на фундаменталните въпроси за независимостта и качественото правосъдие ще промени усещането на хората за справедливост"}
{"url": "http://www.focus-news.net/news/2017/09/07/2433302/stara-zagora-kukli-razkazvat-60-godishnata-istoriya-na-kuklenoto-izkustvo-v-grada.html", "text": "Кукли, скици, сценографски проекти, фотографии, плакати и видео-презентации на емблематични спектакли разказват историята на създаването на Държавния куклен театър в Стара Загора от 1957 година до днес. Това съобщиха от пресцентъра на Община Стара Загора. Експозицията \"60 години старозагорско куклено изкуство\" в Художесктвена галерия Стара Загора може да бъде посетена до 30 септември. \r\nОткриването на изложбата бе първата от проявите, включени в програмата на 10-то юбилейно издание на Международния куклено-театрален фестивал за възрастни “Пиеро”. Той ще се състои от 24 до 29 септември 2017 г. в Стара Загора, България. Официалното му откриване е в галерията на 24.09. 2017 г. от 16.00 ч.  \r\nТази година Държавен куклен театър Стара Загора празнува 60-та годишнина от създаването си. Утвърден е като водещ културен институт в страната, носител на най-високи национални и европейски отличия и награди за куклено-театрално майсторство. Тази година за втори пореден път Международният куклено-театрален фестивал за възрастни \"Пиеро\" бе избран да получи знака за качество EFFE Label 2017-2018.\r\nБилети - на касата на ДКТ - Стара Загора, а от началото на месец септември 2017 и онлайн на www.pierrot-bg.com.", "date": "2017.09.07", "title": "Стара Загора: Кукли разказват 60-годишната история  на кукленото изкуство в града"}
{"url": "http://www.focus-news.net/news/2017/09/07/2433303/kardzhali-tovaren-avtomobil-tatra-se-zapali-v-dvizhenie-i-izgorya-po-patya-mezhdu-turisticheskiya-kompleks-belite-brezi-i-selo-mlechino.html", "text": "Товарен автомобил „Татра“ се запали в движение и изгоря по пътя между туристическия комплекс „Белите брези“ и село Млечино. Това съобщиха от пресцентъра на ОДМВР-Кърджали. Инцидентът е станал около 15.40 часа вчера. Причината за запалването е късо съединение в електрическата инсталация. Екип на пожарната служба в Ардино е загасил пламъците.", "date": "2017.09.07", "title": "Кърджали: Товарен автомобил „Татра“ се запали в движение и изгоря по пътя между туристическия комплекс „Белите брези“ и село Млечино"}
{"url": "http://www.focus-news.net/news/2017/09/07/2433304/vratsa-18-godishen-mladezh-e-zadarzhan-sled-skandal-i-poboy-v-s-butan.html", "text": "На 6 септември 2017 г., в 04.05 ч в Районно управление на МВР-Козлодуй е получен сигнал за скандал и побой в центъра  на село Бутан. Това съобщиха от ОДМВР-Враца. За срок до 24 часа е задържано 18-годишно лице от село Гложене. Образувано  е досъдебно производство.", "date": "2017.09.07", "title": "Враца: 18-годишен младеж е задържан след скандал и побой в с. Бутан"}
{"url": "http://www.focus-news.net/news/2017/09/07/2433305/afp-osem-dushi-zaginaha-sled-kato-uraganat-irma-udari-karibskiya-ostrov-sveti-martin.html", "text": "Поне осем души са загинали, а други 21 са били ранени, след като ураганът „Ирма“ удари карибския остров Свети Мартин, заявиха в четвъртък службите за спешна медицинска помощ от френската страна на острова, предава AFP. \r\nПо-рано беше съобщено за шестима загинали на острова, който е разположен южно от остров  Ангила и е разделен между Нидерландия и Франция.  Мария Динкова", "date": "2017.09.07", "title": "AFP: Осем души загинаха, след като ураганът „Ирма“ удари карибския остров Свети Мартин"}
{"url": "http://www.focus-news.net/news/2017/09/07/2433306/pregled-na-osnovnite-temi-vav-velikotarnovskiya-pechat.html", "text": "„Зa пpъв път кpъщaвaт 65 бeбeтa в Кaтeдpaлния хpaм във Вeликo Tъpнoвo“ , е заглавие от областния всекидневник „Янтра Днес”. Нa 22 oктoмвpи 2017 г. кpъщaвaт 65 бeбeтa в Кaтeдpaлния хpaм “Рoждecтвo нa пpecвeтa Бoгopoдицa” във Вeликo Tъpнoвo, cъoбщихa oт “Движeниe зa нaциoнaлнa кayзa”, eдин oт opгaнизaтopитe нa инициaтивaтa. Мacoвaтa кpъщaвкa e чacт oт кaмпaниятa “Нaпpaви гo зa Бългapия”. Зaeднo c мaлкитe вeликoтъpнoвчeтa, зaчeнaти cлeд 1 янyapи 2016 г., нa cъщaтa дaтa в 10 гpaдa нa cтpaнaтa щe бъдaт кpъcтeни oбщo 1000 бeбeтa, кaтo кpъcтници ca пoпyляpни личнocти – apтиcти, cпopтиcти, пeвци, жypнaлиcти и дp.\r\n“Дa e пътeкa, нe e пътeкa. Дa e yлицa, нe e yлицa…“, е друго заглавие от ежедневника. Нaй-тяcнaтa yлицa-пътeкa във Вeликo Tъpнoвo, кoятo cвъpзвa yл. “Стeфaн Стaмбoлoв” и yл. “Гypкo”, e в oкaянo cъcтoяниe, жaлвaхa ce хopaтa, кoитo живeят в тaзи чacт нa cтapaтa cтoлицa. Днec тe щe внecaт cигнaл дo кмeтa нa oбщинaтa Дaниeл Пaнoв, в кoйтo нacтoявaт дa ce взeмaт нeoбхoдимитe мepки зa peмoнт и изгpaждaнe нa cтълби. Вaжнo e yлицaтa дa ce нaпpaви пpeди нacтъпвaнe нa зимния ceзoн и пpeди Общинaтa дa e ocъдeнa зa cчyпeн кpaк, pъкa или нeщo пo-лoшo, ce кaзвa в дoкyмeнтa, пoдпиcaн oт Евгeни Кyзмaнoв. Toвa e нeдoпycтимo зa тypиcтичecки гpaд кaтo Вeликo Tъpнoвo, кaтeгopичeн e мъжът.\r\n“Огнeнa хaлa бyшyвa вчера кpaй Вoдoлeй и Рeceн“, е заглавие от трета страница на ежедневника. \r\n“Пoликpaищe пocpeщa гocти зa Пpaзникa нa плoдopoдиeтo“, четем на страница четвърта в изданието. “Д-р Николай Мойнов, шеф на Неврохирургията в МОБАЛ: Още при първа болка на гърба трябва да се търси специалист“ пише на страница седем във всекидневника. На страница шест четем интервю с режисьорът Ники Априлов. \r\n„Направихме спектакъл за непознатия Емил Димитров“, съобщава той от страниците на изданието.\r\nНа спортната страница на вестник „Янтра Днес“ четем още едно интервю – с нападателя на “Етър“ Тодор Колев. “Най-доброто от “Етър“ тепърва предстои“, заявява той пред ежедневника.\r\n„Развихри се най-голямата разпродажба на хотели в региона, 93 обекта са сложени на тезгяха“, е заглавие от първа страница на другия областен ежедневник - “Борба“.  Най-голямата разпродажба на хотели в целия регион тече в момента. на тезгяха са рекордните 93 обекта, включително и комплекси от по 4 звезди, показа наша справка. Най-много хотели се предлагат в Арбанаси и Вонеща вода. Оферти за комплекси на територията на Велико Търново почти липсват.\r\n“Старата столица отбеляза 132 години от Съединението“, е друга тема от ежедневника. С военен ритуал и издигане на националното знаме започнаха честванията във Велико Търново по повод Съединението. Тази година се навършват 132 години от деня, в който Княжество България и Източна Румелия се обединяват. За да почетат паметта и делото на хората, отдали живота си за свободата и националното обединение, пред общината се събраха стотици жители и гости на града заедно с официалните лица, ротата и почетния караул от Националния военен университет.\r\nКметът на община Велико Търново инж. Даниел Панов произнесе слово за един от най-значимите държавнически актове в новата българска история.\r\n“Трима млади скулптури вече ваят лъва, докато търновци продължават да спорят искат ли го или не“, “Съборът на плодородието в Полски Тръмбеш очарова делегация от румънския град Герла“, “Д-р Свилен Маслянков: Четвърта пациентка от региона беше оперирана от рак на гърдата по иновативен метод в болница “Александровска“ и “Фалшива тревога за бомба спря пътнически влак в Кесарево“, са други заглавия от страниците на всекидневника.\r\n“Отбори с изравнени сили подхващат новия сезон, очакват се интересни футболни битки“, “Малките локомотивци спечелиха купата на Община Полски Тръмбеш“ и “Детският тим на “Етър ВТ“ първи на турнир в Сопот“, са заглавията от спортната страница на изданието.", "date": "2017.09.07", "title": "Преглед на основните теми във великотърновския печат"}
{"url": "http://www.focus-news.net/news/2017/09/07/2433307/kardzhali-25-godishen-mazh-e-v-bolnitsa-sled-chelen-sblasak-mezhdu-dva-avtomobila-kray-selo-valkovich.html", "text": "25-годишен мъж е в болница след челен сблъсък между два автомобила край село Вълкович. Това съобщиха от ОДМВР-Кърджали. 18-годишен шофьор се движил с „Мерцедес“, в района на село Вълкович предприел изпреварване с несъобразена скорост и блъснал „Опел“ в насрещната лента. 25-годишният шофьор на ударената кола бил затиснат и изваден от екип на пожарната служба в Джебел. Пострадалият е със счупвания на ръката и крака и е настанен в болница. Извършен е оглед на мястото на произшествието. Образувано е досъдебно производство. Шофьорът, причинил катастрофата е задържан в полицейското управление в Джебел.", "date": "2017.09.07", "title": "Кърджали: 25-годишен мъж е в болница след челен сблъсък между два автомобила край село Вълкович"}
{"url": "http://www.focus-news.net/news/2017/09/07/2433308/prof-iskra-baeva-todor-zhivkov-se-utvarzhdava-nachelo-na-bkp-v-hoda-na-promenite-doshli-ot-moskva-okazva-se-pravilniyat-chovek-v-pravilnoto-vreme.html", "text": "Тодор Живков се утвърждава начело на БКП в хода на промените, дошли от Москва, когато се извършва първата вълна на десталинизация – 1953–1956 г. Той просто се оказва правилният човек в правилното време. Това каза  в интервю за Агенция „Фокус“ проф. Искра Баева, преподавател в Историческия факултет на Софийския университет „Св. Климент Охридски по повод 106-ата годишнина от рождението на Тодор Живков. Тя обясни, че когато в Съветския съюз започва търсенето на наследник на Сталин, това не става без политическа борба в т.нар. колективно ръководство или триумвират (Георгий Маленков, Лаврентий Берия и Никита Хрушчов). „В крайна сметка побеждава Хрушчов, след което се опитва да утвърди лидерската си позиция и в страните от вече създадения Източен блок. В България възможностите са няколко – от едната страна е дотогавашният партиен лидер Вълко Червенков, който се опитва да се приспособи към промените реалности, като се включи в десталинизацията. Той се опитва да се заяви като десталинизатор като критикува култа към собствената си личност – този опит трудно би могъл да завърши с успех, тъй като Хрушчов търси не покаяли се сталинисти, а по-малко известни дейци, които да демонстрират промяната“, коментира проф. Баева. Тя обясни, че има и други кандидати като Антон Югов, които обаче за Хрушчов не са достатъчно млади и неутвърдени. По думите й Тодор Живков се оказва подходящ преди всичко с това, че съчетава участието си в антифашистката съпротива с непринадлежност към изявените сталинисти – той не е пребивавал в Съветския съюз, не е „московски” комунист, като по-голямата част от тогавашното ръководство. Проф. Баева обясни, че идеята на Хрушчов е да подкрепи местни комунистически кадри, свързани повече с националното комунистическо движение, отколкото с международното. „Така в средата на 50-те години в Източна Европа със съветска помощ се утвърждават т.нар. национален комунизъм. И Живков е един от новите национални комунисти. При това фактът, че е относително млад – на Априлския пленум от 1956 г. е 45-годишен, и при това не е безспорен лидер, е предимство, а не недостатък. Хрушчов предпочита такива, защото те в по-голяма степен ще зависят от своя „благодетел” в Москва, отколкото на силна местна подкрепа“, поясни проф. Баева. Историкът обърна внимание, че съветската намеса в утвърждаването на Живков начело на БКП, осъществена от Хрушчов, е безспорна. Тя допълни, че Живков не е посрещнат добре от по-възрастните и опитни български комунисти, които смятат, че той не е достатъчно заслужил да поеме ръководството на БКП.  „За това говорят пренебрежителните думи на Йонко Панов от Априлския пленум, че такива като Живков в партията има още 500“, каза още проф. Баева. \r\nДеница КИТАНОВА", "date": "2017.09.07", "title": "Проф. Искра Баева: Тодор Живков се утвърждава начело на БКП в хода на промените, дошли от Москва - оказва се правилният човек в правилното време"}
{"url": "http://www.focus-news.net/news/2017/09/07/2433309/vratsa-17-godishen-mladezh-ot-selo-s-kameno-pole-e-postradal-pri-poboy.html", "text": "На 6 септември 2017 г., в 23.50 часа е получен сигнал  чрез  тел.112  е  получен сигнал от 17-годишен жител на село с. Камено поле, който заявил, че около 23.00 ч. на улица в село Камено поле, бил нападнат от лицето Д. Б. /19 г./ от същото село, което му нанесло побой. Това съобщиха от ОДМВР-Враца. След намесата на служители на МВР, лицето Д. Б. е задържано в в Районно управление на МВР-Роман.", "date": "2017.09.07", "title": "Враца: 17-годишен младеж от село с. Камено поле е пострадал при побой"}
{"url": "http://www.focus-news.net/news/2017/09/07/2433310/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ отделя място за проблемите на малолетните. „11-годишен в кома след детско парти“ е заглавието, под което се уточнява, че четири деца, напили се до безпаметност са настанени в болницата в Панагюрище. Друга тема от изданието е подготовката за новата учебна година. „Търсят 110 учители“ пише „Пазарджишка Марица“ и допълва, че са необходими педагогически кадри за почти всички общини в региона. Образователната тема е продължена и на втората страница на вестника. На трета страница е отделено място за случая със самоубилото се 11-годишно дете в Стрелча. „Венислав оставил послание и се самоубил“, пише вестникът и коментира, че все още се изяснява как детето се е добрало до ловната пушка на баща си. На следващата страница изданието коментира ловни теми. „Ловци честват 120-ти юбилей“, пише вестникът и уточнява, че по този повод ловците от Пещера са подредили експозиция от трофеи.  Изданието коментира и изпращането на фалшиви имейли под заглавието „Есенен риболов на балъци с фишинг имейли от НАП“ като  съветва хората да бъдат внимателни и предпазливи при получаването на имейли от непознати адреси.", "date": "2017.09.07", "title": "Преглед на основните теми в пазарджишкия печат"}
{"url": "http://www.focus-news.net/news/2017/09/07/2433311/gabrovo-lek-avtomobil-e-padnal-v-reka-yantra-v-grada-pri-intsidenta-nyama-postradali.html", "text": "Лек автомобил е паднал в река Янтра в Габрово тази нощ. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Сигналът за катастрофирал автомобил в коритото на реката е получен в 01.30 часа тази нощ. На място се е отзовал екип на Районната служба в града с два противопожарни автомобила и осем пожарникари, които са оказали съдействие при изваждането на превозното средство. При произшествието няма пострадали хора. Нанесени са щети по лекия автомобил.\r\nНадежда КРЪСТЕВА", "date": "2017.09.07", "title": "Габрово: Лек автомобил е паднал в река Янтра в града, при инцидента няма пострадали"}
{"url": "http://www.focus-news.net/news/2017/09/07/2433312/dzhumhuriet-turtsiya-sas-strashni-harchove-za-protokolno-predstavitelni-nuzhdi-za-prilichane-na-chuzhdi-delegatsii-v-stranata.html", "text": "Министерствата и общо публичната администрация на Турция извършват изключително големи разходи за представянето на страната във възможно най-добра светлина пред гостуващи чужденци, информира електронното издание на вестник „Джумхуриет”. Само за първите седем месеца на годината фактурата за т.нар. „протоколно-представителни нужди” за чужди делегации е набъбнала на над 111 млн. турски лири (около 55 млн. лева). А от 2006 год. досега извършените харчове по това перо са за фантастичните 1.8 млрд. турски лири (около 870 млн. лева). Средствата са изразходвани за организиране на различни форуми, дадени закуски, обеди и вечери, цветя, закупени подаръци за чуждестранни гости и други подобни елементи за обгрижване на  чужденците. Всичко това е от джоба на данъкоплатеца, посочва още изданието. Георги Димов", "date": "2017.09.07", "title": "Джумхуриет: Турция със страшни харчове за протоколно-представителни нужди за приличане на чужди делегации в страната"}
{"url": "http://www.focus-news.net/news/2017/09/07/2433313/daniela-marinova-marcheva-kandidat-za-chlen-na-sadiyskata-kolegiya-na-vss-natovarenostta-e-edin-ot-nay-boleznenite-problemi-na-sadebnata-sistema-tendentsiyata-se-zadalbochava-neprekasnato.html", "text": "Натовареността е един от най-болезнените проблеми. От години тази тенденция съществува и се задълбочава непрекъснато. Това каза Даниела Маринова-Марчева, кандидат за член на съдийската колегия на ВСС от квотата на Народното събрание, предложена от ПГ на „БСП за България“, предаде репортер на Агенция „Фокус“. „Изработените мерки за натовареност са крачка напред, но дължа да подчертая, че нормите на натовареност, не са норми на труд“, посочи тя. „Свръхнатовареността в част от съдилищата и практиката да се наказват съдии само за пресрочени дела, без да се отчита качеството на работа, предопределя проблемите в системата“, коментира Даниела Маринова-Марчева. \r\nБиляна ИВАНОВА", "date": "2017.09.07", "title": "Даниела Маринова-Марчева, кандидат за член на съдийската колегия на ВСС: Натовареността е един от най-болезнените проблеми на съдебната система, тенденцията се задълбочава непрекъснато"}
{"url": "http://www.focus-news.net/news/2017/09/07/2433314/pregled-na-osnovnite-temi-v-shumenskiya-pechat.html", "text": "„В Шуменско почетоха две годишнини, свързани с волята на българския дух за държавност“, е водещото заглавие във вестник „Шуменска заря“. Община Шумен и командването на Шуменския гарнизор организираха вчера тържествените чествания на 132-годишнина от Съединението на Княжество България с Източна Румелия и 135 години от създаването на първия полеви лагер на Българската армия край село Мараш. \r\n„Обявиха досиетата на общинските власти през годините в Шумен“, е акцент от стр.2 в броя. Проверени са 431 лица. 18 души не подлежат на проверка по силата на чл.26,ал.4 от Закона за досиетата. 24 имена на бивши сътрудници на ДС съдържа обявеният списък. \r\n„Боян Тодоров ще бъде гост на празниците на турския град Синоп“, информира ежедневникът. Заместник- кметът по строителство и екология на община Шумен ще гостува по покана на кмета на Синоп Баки Ергюл. \r\n„Всички училища и детски градини в Шумен са готови за първия звънец“, съобщава изданието. Учебната година в общината ще стартира с мрежа от 18 общообразователни и едно професионално училище, както и с четири Центъра за личностно развитие. \r\n„Стартира обединеният Център за творческо развити на децата в Шумен“, пише вестникът. Той обединява две досегашни общински структури. Изданието информира за допълнителен прием във Военния университет. „НАП- Шумен започна нови 32 проверки на фирми със значителни суми в касите. През месец август са били иззети суми от касите на 11 длъжници. \r\n„Средновековен фестивал организират в Шумен“, е заглавие от стр.5 в броя. За пореден път поляните до Шуменската крепост ще станат арена на средновековни битки. Клубове от страната и чужбина ще представят на любители на средновековните традиции боеве, демонстрации с коне и средновековни гозби.", "date": "2017.09.07", "title": "Преглед на основните теми в шуменския печат"}
{"url": "http://www.focus-news.net/news/2017/09/07/2433315/dimitar-margaritov-kzp-nay-chesto-turistite-se-oplakvat-ot-nesaotvetstviya-mezhdu-obeshtanoto-v-ofertata-i-tova-koeto-im-se-predostavya.html", "text": "Туристите у нас най-често се оплакват от несъответствия между обещаното в офертата и това, което им се предоставя на място. Това показват проверките на Комисията за защита на потребителите (КЗП), посочи председателят на КЗП Димитър Маргаритов в предаването \"Преди всички\" по БНР. \"Имахме случай, в който хотелът се рекламира като СПА, но такъв СПА център изобщо няма. Потребителите биват препращани в други обекти, където могат да получат евентуално тези услуги. Имаше и доста случаи, при които установихме, че в по-средно и ниско категорийни обекти не работеха климатиците. Това създава значителни неудобства на потребителите. Нашите проверки се осъществяваха както в туристическите, така и в търговски обекти по морето. Има една група туристи, които предпочитат да почиват в домашни условия, т.е. те пазаруват основно от търговската мрежа, затова сме обърнали внимание и там. Установени са нарушения, които се срещат и в други части на страната. Те са свързани с некоректното обявяване на цените и впоследствие отчитането им през касовите апарати. За всички тези неща, които сме установили, сме съставили няколкостотин акта, така че сме успели да накажем нарушителите\", обясни Маргаритов.", "date": "2017.09.07", "title": "Димитър Маргаритов, КЗП: Най-често туристите се оплакват от несъответствия между обещаното в офертата и това, което им се предоставя"}
{"url": "http://www.focus-news.net/news/2017/09/07/2433316/vratsa-mitropolit-grigoriy-shte-oglavi-vechernya-v-cherepishkiya-manastir-uspenie-bogorodichno-za-praznika-rozhdestvo-na-presveta-bogoroditsa.html", "text": "В навечерието на големия празник, посветен на Рождеството на Пресвета Богородица /Малка Богородица/, Негово високопреосвещенство Врачанският митрополит Григорий ще оглави вечерня в Черепишкия манастир \"Успение Богородично\", предаде репортер на Агенция \"Фокус\". Началото е предвидено за 17.00 часа. \r\nУтре, на 8 септември, от 09.00 часа, митрополит Григорий ще оглави архиерейска света Литургия в храм \"Рождество Богородично\", в село Миланово, Мездренска духовна околия на Врачанска епархия. \r\nНикола ПЕТКОВ", "date": "2017.09.07", "title": "Враца: Митрополит Григорий ще оглави вечерня в Черепишкия манастир \"Успение Богородично\" за празника Рождество на Пресвета Богородица"}
{"url": "http://www.focus-news.net/news/2017/09/07/2433317/ekathimerini-evrokomisar-prizova-gartsiya-da-uskori-protsesa-za-obrabotvane-na-molbite-za-poluchavane-na-ubezhishte.html", "text": "Докато Гърция продължава да се бори с увеличаващия се брой на пристигащите мигранти без документи от съседна Турция, в сряда еврокомисарят по въпросите за миграция заяви, че споразумението на Европейския съюз с Анкара работи добре, но са необходими повече усилия за ускоряване обработването на молбите за получаване на убежище, пише вестник Ekathimerini. \r\n„Споразумението между блока и Турция продължава да работи и да носи резултати“, коментира Димитрис Аврамопулос. Той отбеляза, че броят на бежанците, пристигащи в Гърция от Турция, е намалял с 97% след подписването на сделката през март миналата година и че повече от 8, 800 сирийци в Турция са били преселени в европейски държави оттогава. \r\nВъпреки това са необходими „значителни допълнителни усилия“ да се намали забавянето при обработването на молбите за получаване на убежище и да се подобри процесът в Гърция, за да се ускори преместването на мигрантите, допълни Аврамопулос.  Мария Динкова", "date": "2017.09.07", "title": "Ekathimerini: Еврокомисар призова Гърция да ускори процеса за обработване на молбите за  получаване на убежище"}
{"url": "http://www.focus-news.net/news/2017/09/07/2433318/varna-okrazhnata-prokuratura-sazdava-organizatsiya-za-nezabavna-reaktsiya-pri-prestapleniya-sreshtu-meditsi.html", "text": "Със заповед на административния ръководител – окръжен прокурор на Окръжната прокуратура във Варна се създава организация за незабавна реакция при престъпления срещу медици по време на изпълнение на службата и функциите им. След получаването на сигнали за престъпления от общ характер срещу медицински специалисти ще бъдат образувани бързи и незабавни производства. Това съобщиха от пресцентъра на Апелативна прокуратура – Варна. В ОД на МВР са задължени да осигурят разследващи, оперативни работници и експерти за срочното и качествено приключване на започнатите дела срещу извършителите на престъпления срещу лекари и медицински сестри. Новата организация за незабавна реакция при такива деяния засяга и трите районни прокуратури на територията на съдебния окръг на Окръжната прокуратура във Варна – в Девня, Варна и Провадия. За всеки случай на насилие над лекар и медицински специалист дежурните прокурори в районните прокуратури са задължени да уведомяват окръжния прокурор. \r\nМерките произлизат от сключеното споразумение между Прокуратурата на Република България и Министерството на здравеопазването вследствие на зачестилите случаи на насилие над български лекари и медицински специалисти и заповедта на главния прокурор на Република България по изпълнение на поетите ангажименти със споразумението.", "date": "2017.09.07", "title": "Варна: Окръжната прокуратура създава организация за незабавна реакция при престъпления срещу медици"}
{"url": "http://www.focus-news.net/news/2017/09/07/2433319/na-8-septemvri-pravoslavnata-tsarkva-proslavya-rozhdestvoto-na-presveta-bogoroditsa.html", "text": "На 8 септември Православната църква прославя Рождеството на Пресвета Богородица. По този повод във всички епархии на Българската православна църква се отслужва божествена света литургия, предаде репортер на Агенция \"Фокус\". Храмов празник чества един от най-обичаните и посещавани манастири у нас - Роженският манастир \"Рождество Богородично\". Празникът ще започне днес вечерта с Всенощно бдение по светогорски устав, от 20.00 ч. и ще продължи до ранните часове на празничната утрин.\r\nНа двата клироса ще вземат участие хор \"Йеромонах Неофит Рилски\" към Неврокопска св. митрополия и псалти от Гърция под ръководството на проф. Йоанис Папахронис.\r\nНа 8 септември богослужението ще започне от 8.00 ч. с часове, след което Негово Високопреосвещенство Неврокопски митрополит Серафим в съслужение с игумена на Роженския манастир Негово високопреподобие  архимандрит Епифаний и духовници от епархията ще отслужи Божествената св. литургия. По традиция след това ще бъде направена Лития с чудотворната икона на Роженската Св. Богородица и ще бъде отслужен водосвет. Никола Петков", "date": "2017.09.07", "title": "На 8 септември Православната църква прославя Рождеството на Пресвета Богородица"}
{"url": "http://www.focus-news.net/news/2017/09/07/2433320/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-8-septemvri-2017-g.html", "text": "„Софийска вода” временно ще прекъсне водоснабдяването в някои части на столицата на 8 септември 2017 г. (петък). Това съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на ул. „Парчевич“, Център  се налага спиране на водоподаването от 9:00  до 18:00 часа на клиентите на „Софийска вода”, живеещи в района на:\r\n- по ул. „Парчевич“ от бул. „Витоша“ до ул. „Ангел Кънчев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Парчевич“ ъгъла с ул. „Ангел Кънчев“.\r\nНВъв връзка с монтаж и подмяна на сградно водопроводно отклонение на ул. „Солунска“, Център  се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- по ул. „Солунска“ от бул. „Витоша“ до ул. „Княз Борис I“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Солунска“ ъгъла с ул. „Цар Асен“.\r\nВъв връзка с подмяна на сградно водопроводно отклонение на ул. „Иларион Макариополски“, гр. Банкя  се налага спиране на водоподаването от 9:30  до 16:30 часа на клиентите на „Софийска вода”, живеещи в района на:\r\n- ул. „Иларион Макариополски“, ул. „Росица“;\r\n- по ул. „Бор“ от ул. „Цар Освободител“ до ул. „Булаир“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Иларион Макариополски“, ъгъла с ул. „Росица“.\r\nВъв връзка с подмяна на сградно водопроводно отклонение на ул. „Луи Айер“, кв. „Манастирски ливади“  се налага спиране на водоподаването от 10:00  до 16:00 часа на клиентите на „Софийска вода”, живеещи в района на:\r\n- ул. „Луи Айер“ от №159 до №229.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Луи Айер“ №221.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.09.07", "title": "„Софийска вода” временно ще прекъсне водоснабдяването в някои части на столицата на 8 септември 2017 г."}
{"url": "http://www.focus-news.net/news/2017/09/07/2433321/viktor-stanchev-chez-razpredelenie-balgariya-nezavisimo-che-pryako-krazhbite-na-tok-se-pokrivat-ot-elektrorazpredelitelnite-druzhestva-ot-tyah-stradat-vsichki.html", "text": "Независимо, че пряко кражбите на ток се покриват от електроразпределителните дружества, от тях страдат всички. Това каза Виктор Станчев, главен оперативен директор на \"ЧЕЗ Разпределение България\", в интервю за Агенция \"Фокус\". \"Въпросът има две страни – финансова и социална. Финансово кражбите имат отражение единствено в резултатите на електроразпределителните дружества. По този начин обаче реално те влияят на цялата система. Клиентът е част от тази система\", коментира Станчев. Той заяви, че незаконните присъединявания съвсем пряко нарушават целостта на съоръженията, което предизвиква аварии, които нарушават спокойствието и удобството на клиентите в обсега на аварията. Пряка последица от незаконните присъединявания към мрежата е ниското напрежение за законните потребители в съответния район, което може да причини изгаряне на електроуреди. Спирането на електрозахранването за отстраняване на авария пък нарушава комфорта на хората, което ги прави неудовлетворени от услугата, те пускат жалби, оплакват се в медиите и така се създава негативна нагласа за нас. Само защото някой си е позволил да използва енергия за сметка на другите. \"За да обобщя, щетите са не само финансови, а и чисто социални, защото нарушават нормалния живот на общността. В допълнение, ресурсът, който се използва за отстраняване на аварии и щети от кражби, би могъл да се вложи в подобрения и оптимизиране на услугата. И не на последно място – при техническото изпълнение на незаконните присъединявания се случват инциденти – често с фатален край\", каза още Станчев.\r\nТой отбеляза, че най-общо има няколко метода за проверка дали е налице кражба на ток. \"Основно техническо средство е т.нар. балансов електромер. Това са около 17 хиляди електромера, монтирани на всеки трафопост на територия, обслужвана от дружеството, които ни дават информация за количествата електроенергия, разпределена до клиентите. Сравняваме ги с преминалата през електромерите на потребителите електроенергия и когато между тях има разлика, знаем, че сред тези клиенти има нарушители. След това е по-лесно да установим къде е кражбата. Проверки извършваме и по сигнали на клиенти, както и на наши служители – техници и отчетници, които са обучени в ежедневната си работа да констатират техническата нерегламентирана намеса в нашите електромери, съоръжения и т.н. Притежаваме набор от технически средства и методи според случая. Крайният резултат винаги е един и същ, понякога отнема различно време\", обясни Станчев.\r\nПо думите му от ЧЕЗ са започнали проект по внедряване на електромери с дистанционно отчитане, който ще помогне изключително много в тази посока. \"За съжаление в някои случаи планираните дейности не се развиват толкова бързо, колкото ни се иска, но това се дължи на трудностите, които срещаме с процедурите по обществени поръчки\", коментира главният оперативен директор на \"ЧЕЗ Разпределение България\". По думите му Законът за обществените поръчки, макар и да въвежда правила, от друга страна затруднява процесите, защото когато всеки може да обжалва, внедряването на добра практика е възпряна за дълъг период от време и така реално не се защитават интересите на хората, на обществото. \"Ние считаме, че трябва да се намери начин процесите да се оптимизират и инвестициите да се изпълняват в съответните срокове. Аз все пак съм оптимист, че скоро ще започнем да монтираме електромери с дистанционно отчитане. Чрез тази система с голяма точност ще можем да се локализираме местата с нерегламентирано ползване, което ще позволи максимално бързото отстраняване на причините за него и съответно ще се подобри качеството на захранването. Това е един модерен подход към мрежата, който ще ни осигури поглед в реално време върху консумацията. По този начин ще имаме много по-голям и по-стриктен контрол. Този много по-стриктен контрол ще ни даде възможност да реагираме незабавно при аномалии и рязко да ограничаваме загубите по мрежата\", каза още Станчев.", "date": "2017.09.07", "title": "Виктор Станчев, \"ЧЕЗ Разпределение България\": Независимо, че пряко кражбите на ток се покриват от електроразпределителните дружества, от тях страдат всички"}
{"url": "http://www.focus-news.net/news/2017/09/07/2433322/yambol-v-odmvr-shte-se-provede-brifing-po-povod-zadarzhane-na-golyamo-kolichestvo-nezakonno-pridobiti-moneti-s-istoricheska-stoynost-i-drugi-artefakti.html", "text": "От 14.00 ч., в залата на ОДМВР - Ямбол ще бъде проведен брифинг по повод задържане на голямо количество незаконно придобити монети с историческа стойност и други артефакти. Това съобщиха от пресцентъра на Апелативна прокуратура - Бургас. В брифинга участие ще вземат Административният ръководител на Апелативна прокуратура – Бургас г-н Любомир Петров, Административният ръководител на Окръжна прокуратура –Ямбол г-н Дойчин Дойчев и Директорът на ОД на МВР – Ямбол старши комисар Генчо Иванов.\r\nНа журналистите ще бъде предоставена възможност да заснемат част от веществените доказателства по делото.", "date": "2017.09.07", "title": "Ямбол:  В ОДМВР ще се проведе брифинг по повод задържане на голямо количество незаконно придобити монети с историческа стойност и други артефакти"}
{"url": "http://www.focus-news.net/news/2017/09/07/2433323/diana-hitova-kandidat-za-chlen-na-sadiyskata-kolegiya-na-vss-predlagam-vavezhdaneto-na-edinni-pravila-za-administrativnoto-obsluzhvane-na-grazhdanite-vav-vsichki-sadilishta.html", "text": "Имам предложение административният орган да въведе единни правила за осъществяване на административното обслужване на гражданите. Да има еднакво работно време за гражданите във всички съдилища. Това каза Диана Хитова, кандидат за член на съдийската колегия на ВСС от квотата на Народното събрание, предложена от ПГ на „БСП за България“, предаде репортер на Агенция „Фокус“. „Основна задача на ВСС е да гарантира независимостта като реагира на всяка поява на външно въздействие“, заяви тя. Според нея независимостта не е самоцел, а е пряко свързана е с отчетността. „ВСС е задължен да осигури възможност за същинско електронно производство“, посочи Диана Хитова и допълни, че е целесъобразно създаването на електронен портал на разпределените дела във всички съдилища. „Всички мерки трябва да бъдат насочени към преодоляване на недоверието“, каза още тя.\r\nБиляна ИВАНОВА", "date": "2017.09.07", "title": "Диана Хитова, кандидат за член на съдийската колегия на ВСС: Предлагам въвеждането на единни правила за административното обслужване на гражданите във всички съдилища"}
{"url": "http://www.focus-news.net/news/2017/09/07/2433324/dobrich-otkrivat-memorial-na-zaginalite-za-svobodata-na-dobrudzha-voini-ot-6-ta-bdinska-diviziya-na-patya-mezhdu-selata-kozloduytsi-i-rosenovo.html", "text": "Откриват мемориал на загиналите за свободата на Добруджа воини от 6-та Бдинска дивизия, предаде кореспондентът на Радио „Фокус” – Варна. Мемориалът ще бъде открит и осветен днес, организатор на събитието е Община Добричка. Откриването ще се проведе под формата на военен ритуал. Началото е в 17.00 часа на общинския път между селата Козлодуйци и Росеново. \r\nВойниците и офицерите от 6-a пехотна Бдинска дивизия участват достойно във всички водени войни за националното обединение на българския народ. По време на Балканската война те героично се сражават при Лозенград, Люлебургаз и Чаталджа, а след включването на България в Първата световна война дават своя принос за военния разгром на Сърбия през 1915 г. Твърде малко известен е фактът, че два от полковете в тази дивизия (35-и Врачански и 36-и Козлодуйски, съставляващи Втора пехотна бригада на дивизията, заедно със спомагателните й части) са включени в състава на Трета българска армия, намираща се под командването на ген. Стефан Тошев. Както е известно, нейната задача е освобождаването на Добруджа, окупирана от кралска Румъния по време на Междусъюзническата война. \r\nПо време на тридневните боеве в началото на септември, известни като Добричка епопея, войниците и офицерите 6-тa пехотна Бдинска дивизия имат героично и значимо участие. С цената на много жертви, които възлизат общо на около 650 души от двата пехотни полка на дивизията, 6 пионерна дружина и 2 артилерийски полк и с решаващата намеса на Първа конна дивизия, водена от ген. Иван Колев, на седми септември 1916 г. се нанася мощен удар на противника, като го обръща в бягство. Окрилени, бранителите на Добрич се вдигат в неудържима контраатака. Така малобройните български части успяват да победят многократно по-силния си противник, който разполага с повече хора, оръдия и картечници, но който е подценил готовността на българските воини да дадат живота си за своята Родина. През 1942 г., когато Южна Добруджа е окончателно възвърната на България, в памет на героите от Добричката епопея са преименувани села и градове – Бдинци, Врачанци, Козлодуйци, Ловчанци, Ген. Колево, Ген. Тошево, Полк. Минково, Полк. Свещарово, Фелдфебел Денково, Победа, Рилци, Приморци и други населени места.\r\nЖулиета НИКОЛОВА", "date": "2017.09.07", "title": "Добрич: Откриват мемориал на загиналите за свободата на Добруджа воини от 6-та Бдинска дивизия на пътя между селата Козлодуйци и Росеново"}
{"url": "http://www.focus-news.net/news/2017/09/07/2433325/uang-i-kitay-shte-podkrepi-oon-pri-nalaganeto-na-dopalnitelni-sanktsii-sreshtu-severna-koreya.html", "text": "В четвъртък министърът на външните работи на Китай Уанг И заяви, че Пекин ще подкрепи ООН при налагането на допълнителни санкции срещу Северна Корея след скорошното ядрено изпитание, проведено от Пхенян, предава AFP. \r\n„Взимайки под внимание новото развитие на ситуацията на Корейския полуостров, Китай смята, че Съветът за сигурност към ООН трябва да отговори като предприеме необходимите мерки“, подчерта министърът.  Мария Динкова", "date": "2017.09.07", "title": "Уанг И: Китай ще подкрепи ООН при налагането на допълнителни санкции срещу Северна Корея"}
{"url": "http://www.focus-news.net/news/2017/09/07/2433326/burgas-okrazhnata-prokuratura-zadarzha-za-72-chasa-dvama-inspektori-ot-oblastna-direktsiya-po-bezopasnost-na-hranite-zaradi-podkup.html", "text": "Окръжната прокуратура задържа за 72 часа двама инспектори от Областна дирекция по безопасност на храните заради подкуп. Това съобщиха от Окръжна прокуратура - Бургас. Петър А. (на 43 год.) и Мая К. (на 45 год.) са привлечени като обвиняеми за това, че на 05 септември 2017 г. в Несебър са поискали и приели подкуп в размер на общо 500 лв. за да не съставят акт за административно нарушение в заведение за хранене.\r\nПредстои на 08 септември 2017 г. Окръжна прокуратура – Бургас да внесе в съд искане за определяне на постоянна мярка „задържане под стража“ на двамата обвиняеми.", "date": "2017.09.07", "title": "Бургас: Окръжната прокуратура задържа за 72 часа двама инспектори от Областна дирекция по безопасност на храните заради подкуп"}
{"url": "http://www.focus-news.net/news/2017/09/07/2433327/glavniyat-prokuror-razporedi-proverka-po-mediyni-publikatsii-za-izvarsheni-plashtaniya-ot-azerbaydzhanski-kompanii-po-smetki-na-kalin-mitrev-predstavitel-na-balgariya-v-ebvr.html", "text": "По повод публикации в медиите за извършени плащания от азербайджански компании по сметки на Калин Митрев, представител на България в ЕБВР е разпоредена проверка от главния прокурор. Това съобщиха от пресцентъра на Прокуратурата.\r\nПроверката ще се извърши от Софийската градска прокуратура, като на Националната агенция по приходите ще бъдат възложени действия, свързани с предмета й – дали са налице данни за данъчни престъпления или пране на пари.", "date": "2017.09.07", "title": "Главният прокурор разпореди проверка по медийни публикации за извършени плащания от азербайджански компании по сметки на Калин Митрев, представител на България в ЕБВР"}
{"url": "http://www.focus-news.net/news/2017/09/07/2433328/kyustendil-404-sa-zapisalite-se-uchenitsi-za-parvi-klas-v-obshtinskite-uchilishta-v-grada.html", "text": "404 са записалите се ученици за първи клас в общинските училища в Кюстендил. Това каза пред журналисти Светослав Василев, зам.-кмет на Община Кюстендил, предаде репортер на Радио „Фокус” – Кюстендил. Според Светослав Василев вече работят 3 екипа, които търсят отпаднали деца от училищата. „Допускам, че броят на първокласниците ще се увеличи. Миналата година имахме 420 деца, но ние залагаме на това, че ще привлечем още деца”, каза Светослав Василев. По думите му едната група действа в района на ромския квартал „Изток”, втората група е за целия град Кюстендил, а третата група работи в малките населени места. В групите са включени представители на различни институции. Според зам.-кмета във всяко едно общинско училище има паралелка с първокласници.\r\nВенцеслав ИЛЧЕВ", "date": "2017.09.07", "title": "Кюстендил: 404 са записалите се ученици за първи клас в общинските училища в града"}
{"url": "http://www.focus-news.net/news/2017/09/07/2433329/dragomir-koyadzhikov-kandidat-za-chlen-na-sadiyskata-kolegiya-na-vss-nedopustimo-e-lichnostnite-protivorechiya-da-badat-publichno-dostoyanie-i-da-predstavyat-vsyako-reshenie-na-vss-kato-skandal.html", "text": "Недопустимо е личностните противоречия да бъдат публично достояние и да представят всяко решение на ВСС като скандал. Това каза Драгомир Кояджиков, кандидат за член на съдийската колегия на ВСС от квотата на Народното събрание, предложен от ПГ на „БСП за България“, предаде репортер на Агенция „Фокус“. „Не бива да се допуска противопоставяне между членовете на съвета“, заяви той. „Основна цел на ВСС е отстояването на независимостта на съдебната система. Всеки магистрат трябва да осъществява дейността си без натиск“, коментира Драгомир Кояджиков. Според него ВСС трябва да изразява пълна нетърпимост в случай на зависимост на магистратите, да има бързи действия при установяване на такава и ефективни санкции.\r\nБиляна ИВАНОВА", "date": "2017.09.07", "title": "Драгомир Кояджиков, кандидат за член на съдийската колегия на ВСС: Недопустимо е личностните противоречия да бъдат публично достояние и да представят всяко решение на ВСС като скандал"}
{"url": "http://www.focus-news.net/news/2017/09/07/2433330/pazardzhik-kiril-todorin-ot-gerb-e-noviyat-predsedatel-na-obshtinskiya-savet-v-grad-septemvri.html", "text": "Общинският съвет в град Септември е с нов председател, предаде репортер на Радио „Фокус“ – Пазарджик. Общинският съветник от ПП ГЕРБ Кирил Тодорин получи 12 гласа, срещу 7 за неговия конкурент – бившия кмет на град Септември Петър Бошев. При преброяването бяха отчетени и две невалидни бюлетини.„Фокус“ припомня: \r\nОбщинският съвет в Септември провежда извънредна сесия, след оставката на досегашния му председател Лазар Влайков, който бе изключен от ГЕРБ, след като стана ясно, че с неговия пистолет 6-годишно момче неволно застреля собственик на заведение в село Виноградец.\r\nВаня НИКОЛОВА", "date": "2017.09.07", "title": "Пазарджик: Кирил Тодорин от ГЕРБ е новият председател на Общинския съвет в град Септември"}
{"url": "http://www.focus-news.net/news/2017/09/07/2433331/agentsiya-fokus-izlachva-na-zhivo-vav-feysbuk-preskonferentsiya-na-finansoviya-ministar-vladislav-goranov-sled-pravitelstvenoto-zasedanie.html", "text": "Агенция „Фокус“ излъчва на живо във „Фейсбук“ пресконференция на финансовия министър Владислав Горанов след правителственото заседание. \r\nПресконференцията може да гледате на живо в страницата на ИА „Фокус“ във „Фейсбук“", "date": "2017.09.07", "title": "Агенция „Фокус“ излъчва на живо във „Фейсбук“ пресконференция на финансовия министър Владислав Горанов след правителственото заседание"}
{"url": "http://www.focus-news.net/news/2017/09/07/2433332/otkrita-e-parvata-v-balgariya-krepost-sklad-na-medno-srebarna-ruda.html", "text": "Открита е първата в България крепост-склад на медно-сребърна руда. Това съобщиха от Националния исторически музей (НИМ). \"Въпреки обявения от проф. Николай Овчаров преди седмица край на археологическия сезон, някои археолози от централни и регионални музеи не се съобразиха с нареждането на Николай Овчаров и продължават разкопките или дори започват нови. Някои от тях правят забележителни открития. Така например край бившите мини „Росен” (до с. Атия, Бургаско), закрити в началото на 90-те години на ХХ век, бе открита първата в България крепост-склад на ценна медно-сребърна руда, позната от други рударски центрове в Европа и Близкия Изток. Тя има формата на правилен квадрат с дължина 100 м, дебелина на стените 1,60 м и е открита благодарение на спътникова снимка\", съобщават още от музея. Разкопките са на НИМ и се осъществяват под ръководството на г-жа Павлина Девлова. За съжаление те наистина трябва тази година скоро да бъдат прекратени, поради началото на ловния сезон. „Тук ще се гърми като в Ирак”, е казал кметът на черноморската община.\r\nДобивът на сребро и мед в Античността е достигал наистина гигантски за времето размери. Само нестопената до край шлака, според руския археолог Черних, е 160, 000 тона.", "date": "2017.09.07", "title": "Открита е първата в България крепост-склад на медно-сребърна руда"}
{"url": "http://www.focus-news.net/news/2017/09/07/2433333/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "***\r\nДокато Гърция продължава да се бори с увеличаващия се брой на пристигащите мигранти без документи от съседна Турция, в сряда еврокомисарят по въпросите за миграция заяви, че споразумението на Европейския съюз с Анкара работи добре, но са необходими повече усилия за ускоряване обработването на молбите за получаване на убежище, пише вестник Ekathimerini. \r\n„Споразумението между блока и Турция продължава да работи и да носи резултати“, коментира Димитрис Аврамопулос. Той отбеляза, че броят на бежанците, пристигащи в Гърция от Турция, е намалял с 97% след подписването на сделката през март миналата година и че повече от 8, 800 сирийци в Турция са били преселени в европейски държави оттогава. \r\nВъпреки това са необходими „значителни допълнителни усилия“ да се намали забавянето при обработването на молбите за получаване на убежище и да се подобри процесът в Гърция, за да се ускори преместването на мигрантите, допълни Аврамопулос.\r\n***\r\nМинистерствата и общо публичната администрация на Турция извършват изключително големи разходи за представянето на страната във възможно най-добра светлина пред гостуващи чужденци, информира електронното издание на вестник „Джумхуриет”. Само за първите седем месеца на годината фактурата за т.нар. „протоколно-представителни нужди” за чужди делегации е набъбнала на над 111 млн. турски лири (около 55 млн. лева). А от 2006 год. досега извършените харчове по това перо са за фантастичните 1.8 млрд. турски лири (около 870 млн. лева). Средствата са изразходвани за организиране на различни форуми, дадени закуски, обеди и вечери, цветя, закупени подаръци за чуждестранни гости и други подобни елементи за обгрижване на  чужденците. Всичко това е от джоба на данъкоплатеца, посочва още изданието.\r\n***\r\nВ сряда министърът на външните работи на Босна и Херцеговина Игор Църнадак се включи в неформалната среща на външните министри на страните от Процеса за сътрудничество в Югоизточна Европа, пише Sarajevo Times. \r\nЦърнадак потвърди кандидатурата на Босна и Херцеговина за председателството на Процеса от 1 юли 2018г. \r\nДомакин на срещата беше външният министър на Словения Карл Ерявец, а също така в разговорите участваше и върховният представител на Европейския съюз по въпросите на външните работи и политиката за сигурност Федерика Могерини. \r\nОсновните обсъдени въпроси бяха: начините за засилване на сътрудничеството в тази регионална инициатива, процесът на европейска интеграция на държавите от Западните Балкани, темата за сигурността и въпросът за председателството на Процеса за сътрудничество в Югоизточна Европа за периода от 1 юли 2018 г. \r\nЦърнадак също така подчерта важността на Процеса, тъй като той съчетава двата основни външнополитически приоритета за Босна и Херцеговина: членството в ЕС и по-доброто сътрудничество със съседните държави и в региона.\r\n***\r\nСега зависи от партиите в Кипър да се обърнат към генералния секретар на ООН Антонио Гутереш и след това ще бъдат взети решения относно следващите стъпки и бъдещите преговорите, пише вестник Cyprus Mail. Това заяви говорителят на генералния секретар Стефан Дюжарик. \r\nТой подчерта, че позицията на Гутереш остава непроменена. „Смятам, че в края на преговорите в Кранс Монтана той много ясно отбеляза, че чака. Това е период за размисъл и сега зависи от партиите да се обърнат към него и след това ще бъде взето решение за следващите стъпки и бъдещето“, обясни Дюжарик. \r\nТой допълни, че „това, което е важно за държавния секретар, е да се намери решение на така наречения кипърски проблем.“", "date": "2017.09.07", "title": "Преглед на някои от основните теми в балканския печат (Агенция „Фокус“)#"}
{"url": "http://www.focus-news.net/news/2017/09/07/2433334/marina-doychinova-kandidat-za-chlen-na-sadiyskata-kolegiya-na-vss-nezavisimostta-na-magistrata-e-osnovnata-zadacha-koyato-stoi-pred-vss.html", "text": "Независимостта на магистрата е основната задача, която стои пред ВСС. Това каза Марина Дойчинова, кандидат за член на съдийската колегия на ВСС от квотата на Народното събрание, предложена от ПГ на „БСП за България“, предаде репортер на Агенция „Фокус“. Тя обърна внимание на обучението на магистратите като коментира, че в него задължително трябва да присъства европейското право с лектори от европейски съдилища. „Предлагам да се обърне по-голямо внимание на поощренията, защото по-голямата част от магистратите работят добросъвестно и много“, заяви Марина Дойчинова. Според нея трябва да се даде окончателно тълкуване на разпоредбата, която ограничава мандатността до 2 мандата.\r\nБиляна ИВАНОВА", "date": "2017.09.07", "title": "Марина Дойчинова, кандидат за член на съдийската колегия на ВСС: Независимостта на магистрата е основната задача, която стои пред ВСС"}
{"url": "http://www.focus-news.net/news/2017/09/07/2433335/dmitriy-peskov-vse-oshte-ne-e-opredelena-data-za-poseshtenieto-na-emanyuel-makron-v-rusiya.html", "text": "Засега не е определена дата за визитата на президента на Франция Еманюел Макрон в Русия, но поканата вече е изпратена, съобщи за РИА Новости прессекретарят на руския президент Дмитрий Песков. \r\n„Поканата е изпратена, но дата засега няма“, отбеляза Песков в кулоарите на Източния икономически форум, който се провежда във Владивосток.  Мария Динкова", "date": "2017.09.07", "title": "Дмитрий Песков: Все още не е определена дата за посещението на Еманюел Макрон в Русия"}
{"url": "http://www.focus-news.net/news/2017/09/07/2433336/blagoevgrad-nad-400-kg-kanabisovi-rasteniya-sa-izzeti-pri-politseyski-aktsii-na-teritoriyata-na-obshtina-petrich.html", "text": "Над 400 кг канабисови растения са иззети при полицейски акции на територията на община Петрич. В поземлен имот в землището на с. Вишлене, община Петрич, стопанисван от Т. П. /75 г./ от с. Вишлене, от полицейски служители на Районно управление на МВР-Петрич, са намерени и иззети 8 бр. тревисти растения с общо тегло около 7,850 килограма, реагиращи положително на канабис.  Това съобщиха от ОДМВР-Благоевград. Т. П. е задържан със заповед за задържане до 24 часа. Образувано е досъдебно производство.\r\nВ горист район в местността „Поляните“ в землището на същото село са намерени и иззети 54 тревисти растения с общо тегло около 111, 300 килограма, реагиращи положително на канабис. \r\nВ местността „Игрището“, землище на с. Драгуш, община Петрич, в обезлесен участък на Държавен горски фонд, са намерени и иззети около 170 бр. тревисти растения с общо тегло около 287 килограма, които след направен полеви тест са реагирали положително на канабис.", "date": "2017.09.07", "title": "Благоевград: Над 400 кг канабисови растения са иззети при полицейски акции на територията на община Петрич"}
{"url": "http://www.focus-news.net/news/2017/09/07/2433337/bivshiyat-zamestnik-ministar-na-otbranata-ivan-ivanov-v-izbora-na-mnogotseleviya-iztrebitel-sledvahme-printsipa-na-priemstvenost.html", "text": "В избора на многоцелевия изтребител следвахме принципа на приемственост. Това каза заместник-министърът  на отбраната в периода 2013-2014 г. Иван Иванов по време на заседанието на Временната комисия за проучване изпълнението на процедурата по избор на нов тип боен самолет, предаде репортер на Агенция „Фокус“. „На първо място ние използвахме всички резултати от предходния екип. Запазихме организацията на работа. В действащия в онзи момент план за развитие на Българската армия беше предвидено България да придобие до 20 самолета, като тази бройка не е самоцелна. Тази бройка е строго аргументирана от военната експертиза и тя касае факта, че за изпълнение на задачите на ВВС в това число и еърполисинга са необходими минимум 30 пилоти“, коментира Иванов. По думите му бройката между 16 и 20 изтребителя е правилно оценена от предходното правителство. Той поясни, че организационно е имало две нива за реализация на проекта - направляващ комитет, начело на който е бил той, и интегриран екип под ръководството на заместник-командира на ВВС. Той поясни, че по принцип отговорността на този направляващ комитет е общо управление и координация на подготовката, разработването и реализацията на проекта. „Разбира се основната задача беше да се определят необходимите параметри и дейности за експлоатация на новия тип самолет. Целта на този проект беше да се осигурят способности за осигуряване на въздушния суверенитет на Република България в контекста на противовъздушна отбрана на НАТО. Изключително важно е да знаем, че ние говорим за многоцелеви изтребител“, коментира той и уточни, че това значи, че с един полет този самолет може да изпълнява три задачи – да прихваща въздушни цели, да нанася удари и да извършва въздушно разузнаване. По думите му е важно е, че тогава са считали, че това е самолетът, който България трябва да придобие е именно многоцелеви изтребител. „Не зная дали вие знаете, но често се говори - не само по наше време, но и преди това и след това, че България би се задоволила с един лек изтребител“, поясни той. \r\nДеница КИТАНОВА", "date": "2017.09.07", "title": "Бившият заместник-министър на отбраната Иван Иванов: В избора на многоцелевия изтребител следвахме принципа на приемственост"}
{"url": "http://www.focus-news.net/news/2017/09/07/2433338/varna-rayonniyat-sad-postanovi-zadarzhane-pod-strazha-za-mazha-nanesal-poboy-na-81-godishna-zhena-v-selo-vaglen.html", "text": "Искането на Районната прокуратура във Варна за вземане мярка за неотклонение „Задържане под стража“ спрямо 38-годишния Валентин Ст., причинил средна телесна повреда на възрастна жена от село Въглен при условията на опасен рецидив, е било уважено от състав на Варненския районен съд. Това съобщиха от Апелативна прокуратура – Варна. На 3 септември 2017 г. около 14 часа мъжът влязъл в дома на самотно живеещата 81-годишна жена в село Въглен. Нанесъл й побой, като счупил челюстта на пострадалата. Тя била настанена в университетската болница „Света Марина“ във Варна за лечение.\r\nИзвършителят бил установен от полицейски служители и срещу него било образувано досъдебното производство.", "date": "2017.09.07", "title": "Варна: Районният съд постанови „Задържане под стража“ за мъжа, нанесъл побой на 81-годишна жена в село Въглен"}
{"url": "http://www.focus-news.net/news/2017/09/07/2433339/ministar-vladislav-goranov-izvan-pravomoshtiyata-na-pravitelstvoto-e-da-uvolni-kalin-mitrev-shte-iziskame-pozitsiyata-na-ebvr.html", "text": "Извън правомощията на правителството е да уволни Калин Митрев. Това каза на брифинг финансовият министър Владислав Горанов след правителственото заседание, предаде репортер на Агенция „Фокус“. „Във връзка с големия интерес от последните дни заради публикация в немската и английската преса, в които се намесва името на българския представител в Европейската банка за възстановяване и развитие, докладвах на правителството обясненията, които получих от г-н Митрев. Той твърди, че периодът, за който се отнасят получените от него доходи е извън този, в който той е бил представител на българската страна в банката. Това се потвърждава от посочените периоди в медиите за постъпилите доходи. В позицията си г-н Митрев заявява към правителството, че върху всички тези доходи са платени данъци в България. Нещо, което можем лесно да установим със съответната проверка в регистрите на НАП“, коментира Горанов. Той уточни, че са коментирали в правителството ситуацията и са преценили, че дотук имат само медийни публикации и информация от страна на заинтересованата страна Калин Митрев. „Българското правителство преди да вземе окончателна позиция ще изисква с писмо позицията на Европейската банка за възстановяване и развитие. След получаване на реакция от страна Европейската банка за възстановяване и развитие, ще оформим нашата позиция. Българското правителство номинира и предлага, но не избира алтернативния директор на Европейската банка за възстановяване и развитие“, каза той и добави, че: „в този смисъл, ако очакванията са, че ние можем с решение на правителството да уволним г-н Митрев, това излиза извън нашите правомощия“. Агенция \"Фокус\" припомня: Няколко европейски медии публикуваха информация от съвместно разследване, според която правителството на Азербайджан е изпрало 2,9 милиарда долара през 4 „кухи” британски компании между 2012 и 2014. Според публикациите част от средствата са плащани на европейски общественици и журналисти за лобиране в полза на режима на Илхам Алиев. Пак според публикациите през британските компании на Калин Митрев са платени 425 000 евро за консултантски услуги.\r\nЛюба АЛЕКСИЕВА\r\nВидео от изказването на министъра може да гледате на страницата на ИА „Фокус“ във „Фейсбук“", "date": "2017.09.07", "title": "Министър Владислав Горанов: Извън правомощията на правителството е да уволни Калин Митрев, ще изискаме позицията на ЕБВР"}
{"url": "http://www.focus-news.net/news/2017/09/07/2433340/yens-stoltenberg-vsichki-darzhavi-tryabva-da-prilozhat-iztsyalo-sanktsiite-sreshtu-severna-koreya.html", "text": "В четвъртък генералният секретар на НАТО Йенс Столтенберг заяви, че всички държави трябва да изпълняват санкциите срещу Северна Корея, докато международната общност засилва натиска срещу Пхенян след последното ядрено изпитание, пише New Europe. \r\nНа въпрос дали е притеснен от нежеланието на Русия да се увеличат санкциите на Съвета за сигурност срещу Пхенян, Столтенберг отбеляза: „Вече има санкции в ООН, за които е постигнато съгласие, и е изключително важно тези санкции да бъдат напълно приложени“. \r\n„Сега е наложително всички държави да приложат по-пълно и по-прозрачно съществуващите санкции на ООН и да положат допълнителни усилия, да окажат решаващ натиск, за да убедят режима на Северна Корея да се откаже от настоящите си застрашаващи и дестабилизиращи действия“, се отбелязва в изявлението на посланиците на държавите членки в Алианса.  Мария Динкова", "date": "2017.09.07", "title": "Йенс Столтенберг: Всички държави трябва да приложат изцяло санкциите срещу Северна Корея"}
{"url": "http://www.focus-news.net/news/2017/09/07/2433341/bivshiyat-zam-ministar-na-otbranata-ivan-ivanov-tri-samoleta-stoyaha-na-nasheto-vnimanie-i-otgovaryaha-na-usloviyata-ni-yurofaytar-gripen-i-f-16.html", "text": "Три самолета стояха на нашето внимание и отговаряха на условията ни - \"Юрофайтър\", \"Грипен\" и F-16. Това каза заместник-министърът на отбраната в периода 2013-2014 г. Иван Иванов по време на заседанието на Временната комисия за проучване изпълнението на процедурата по избор на нов тип боен самолет, предаде репортер на Агенция „Фокус“. Иванов посочи, че от Министерство на отбраната не са извършвали оценка на тези самолети. „Налични пари в Министерство на отбраната за такива самолети нямаше, поради което ние подготвяхме доклад до министър-председателя Пламен Орешарски и инвестиционен проект, който изпратихме в Министерство на отбраната“, заяви Иван Иванов. Той поясни, че тогава са се стремили да търсят доставчик на изтребител, който да осигури максималните изисквания за нуждите на Българската армия. Иванов коментира, че основните изисквания които са съблюдавали, е самолетът да е на въоръжение в поне една страна членка на НАТО, типът на самолета да е в експлоатация в момента на придобиване. „Изключително важно тук е силата на военната експертиза - характеристиката на самолета да отговаря на изискванията, които имаше ВВС“, обясни Иван Иванов. По думите му друго важно условие е било употребяваните самолети да притежават остатъчен ресурс не по-малък от 50% и да бъдат с не по-малко от 50% от назначения календарен ресурс. „Срокът за доставка трябваше да бъде не повече от 3 години от подписване на договора“, коментира той и уточни, че финансовата рамка на първия етап е варирала между 750 до 800 млн. лв. и 1,4-1,5 млрд. лв. в последващия втори етап. \r\nДеница КИТАНОВА", "date": "2017.09.07", "title": "Бившият зам.-министър на отбраната Иван Иванов: Три самолета стояха на нашето внимание и отговаряха на условията ни - \"Юрофайтър\", \"Грипен\" и F-16"}
{"url": "http://www.focus-news.net/news/2017/09/07/2433342/plovdiv-do-1800-chasa-dvizhenieto-se-osashtestvyava-samo-v-izprevarvashtata-lenta-v-uchastaka-117-118-km-v-posoka-sofiya-na-avtomagistrala-trakiya-poradi-remont.html", "text": "До 18 часа движението се осъществява само в изпреварващата лента в участъка 117 - 118 км в посока София на автомагистрала \"Тракия\", поради ремонтни дейности. Това съобщиха от пресцентъра на Агенция \"Пътна инфраструктура\" (АПИ). Шофьорите да се движат с повишено внимание и съобразена скорост, спазвайки пътната сигнализация. Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.07", "title": "Пловдив: До 18.00 часа движението се осъществява само в изпреварващата лента в участъка 117 - 118 км в посока София на автомагистрала \"Тракия\", поради ремонт"}
{"url": "http://www.focus-news.net/news/2017/09/07/2433343/ministar-vladislav-goranov-ot-pozitsiyata-koyato-poluchihme-ot-kalin-mitrev-ne-vizhdame-narusheniya-na-balgarskoto-zakonodatelstvo.html", "text": "Българското правителство може да изрази позиция към банката по отношение на едни или други действия на Калин Митрев. На този етап от това, което сме получили като позиция от негова страна, не виждаме нарушения на българското законодателство. Това каза на брифинг финансовият министър Владислав Горанов след правителственото заседание, предаде репортер на Агенция „Фокус“. „Затова изчакваме да видим позицията на Европейската банка за развитие и възстановяване, като се въздържаме от предварителна реакция, преди да знаем тяхната оценка. В обясненията, които г-н Митрев даде към правителството се твърди, че управителните органи на Европейската банка за възстановяване и развитие нямат съображение и притеснение по отношение на медийните публикациите, които се определят от някои като скандални. Затова и ние ще изчакаме официално позицията на банката към българското правителство, за да оформим нашето окончателно решение“, коментира Горанов. По думите му българското правителство не може да уволни г-н Митрев, тъй като той не е служител на българското правителство. „Той е номиниран от България като директор в банката и само органите ѝ могат да предприемат съответните действия срещу него, ако преценят, че по някакъв начин са нарушени правилата на Европейската банка за възстановяване и развитие. На този етап нашата реакция ще бъде да изпратим официално писмо от правителството до Сума Чакрабарти, в което да поискаме позицията банката по изнесените факти и твърдения за някакви некоректни действия от страна на г-н Митрев и преди това няма да изразяваме друга позиция“, каза още финансовият министър.\r\nЛюба АЛЕКСИЕВА \r\nВидео от изказването на министъра може да гледате на страницата на ИА „Фокус“ във „Фейсбук“", "date": "2017.09.07", "title": "Министър Владислав Горанов: От позицията, която получихме от Калин Митрев, не виждаме нарушения на българското законодателство"}
{"url": "http://www.focus-news.net/news/2017/09/07/2433344/miroslav-dzherov-kandidat-za-chlen-na-sadiyskata-kolegiya-na-vss-institutsiyata-tryabva-da-sledi-kak-obshtestvoto-vazpriema-sadebnata-sistema.html", "text": "Работата на ВСС не е и не трябва да бъде затворена система. Институцията трябва да следи обществените процеси и как обществото възприема съдебната система. Това каза Мирослав Джеров, кандидат за член на съдийската колегия на ВСС от квотата на Народното събрание, предложен от ПГ на ГЕРБ, предаде репортер на Агенция „Фокус“. „Системата за случайно разпределение на делата има своите несъвършенства. Първо, делата се разпределят от хора и второ има случаи, когато тя е неприложима“, коментира той. Според него целта на работата на ВСС следва да бъде елиминирането на човешкия фактор, административния ръководител не трябва да разпределя делата. „Недопустимо е да се правят изказвания по различни медии от членовете на ВСС, това рефлектира върху самата система, върху доверието на гражданите“, заяви Мирослав Джеров. По думите му, ако изказванията се преустановят това би могло да допринесе за доверието към съдебната система. \r\nБиляна ИВАНОВА", "date": "2017.09.07", "title": "Мирослав Джеров, кандидат за член на съдийската колегия на ВСС: Институцията трябва да следи как обществото възприема съдебната система"}
{"url": "http://www.focus-news.net/news/2017/09/07/2433345/agentsiya-fokus-izlachva-na-zhivo-vav-feysbuk-preskonferentsiya-na-ministara-na-regionalnoto-razvitie-i-blagoustroystvoto-nikolay-nankov-sled-pravitelstvenoto-zasedanie.html", "text": "Агенция „Фокус“ излъчва на живо във „Фейсбук“ пресконференция на министъра на регионалното развитие и благоустройството Николай Нанков след правителственото заседание. \r\nПресконференцията може да гледате на живо в страницата на ИА „Фокус“ във „Фейсбук“", "date": "2017.09.07", "title": "Агенция „Фокус“ излъчва на живо във „Фейсбук“ пресконференция на министъра на регионалното развитие и благоустройството Николай Нанков след правителственото заседание"}
{"url": "http://www.focus-news.net/news/2017/09/07/2433346/dzhumhuriet-v-sasht-e-zavedeno-sadebno-delo-sreshtu-bivsh-turski-ministar-za-koruptsiya-i-prane-na-pari.html", "text": "Прокуратурата на Южния район на Ню Йорк заведе съдебно дело срещу бившия турски министър на икономиката Зафер Чаглаян заради нарушаване на наложеното на Иран ембарго, съобщава електронното издание на вестник „Джумхуриет”. Като обвиняеми са привлечени също бившия гуверньор  на „Халк банкасъ” Сюлейман Аслан, неговият заместник Левент Балкан и Абдуллах Хапани. По същото обвинение от година и половина  в Ню Йорк е съден турският скандален бизнесмен от ирански произход Реза Зарраб. Прокуратурата му иска присъда до 75 години затвор за банкови афери и пране на пари.\r\nПо отношение на Зафер Чаглаян и другите трима турски граждани сега привлечени под отговорност, обвиненията са формулирани като „лъжливи оповестявания” относно международни финансови транзакции. В обвинителния акт  бившият турски  министър е посочен като „елемент от организирана престъпна група, създадена за да нарушава ембаргото”. Поясненията са, че „той е казвал лъжи на компетентни представители на САЩ за да заобиколи и пробие наложеното над Иран ембарго; извършвал е пране на пари с фондове, свързани с незаконни транзакции за милиони долари; скривал е истинската същност на тези транзакции и с това е заблуждавал различни финансови институции.”.\r\nОсвен това към бившия турски министър има и обвинения за „вземана на лични подкупи под формата на кешови плащания и бижута за десетки милиони долари за изпълнението на плана за пробиване на ембаргото; одобрението на действията и стъпките на другите обвиняеми за реализацията на този план; съзнателната и умишлена защита и прокарване на самия план.”, посочва още изданието.Агенция „Фокус” припомня:\r\nЗафер Чаглаян е един от четиримата турски министри, които тогавашният турски премиер Реджеп Тайип Ердоган беше принуден да отстрани от правителството след гигантския корупционен скандал през декември 2013 година. Освен всичко друго, бившият министър на икономиката имаше сериозен личен проблем с  изключително скъпия си ръчен часовник и принуден да влезе в обяснителен режим. Включително и от трибуната на Меджлиса. Не му се получи и остана неубедителен. Както и сериозните съмнения към него и другите трима отстранени министри.\r\nСега прокуратурата на САЩ само потвърждава и вдига завесата за мащаба на корупционните практики на най-високо равнище в югоизточната ни съседка. Георги Димов", "date": "2017.09.07", "title": "Джумхуриет: В САЩ е заведено съдебно дело срещу бивш турски министър за корупция и пране на пари"}
{"url": "http://www.focus-news.net/news/2017/09/07/2433347/neli-viodorova-kandidat-za-chlen-na-sadiyskata-kolegiya-na-vss-ne-tryabva-da-ima-protivoborstvo-mezhdu-sadiyskata-i-prokurorskata-kolegii-vav-vss.html", "text": "Не трябва да има противоборство между съдийската и прокурорската колегии, в работата трябва да има съгласие. Това каза Нели Виодорова, кандидат за член на съдийската колегия на ВСС от квотата на Народното събрание, предложена от независим народен представител, предаде репортер на Агенция „Фокус“. „Познавам отвътре съдебната система, защото работя в съда. Познавам работата, както на съдиите, така и на администрацията“, коментира тя. „Независимостта на съдията се изразява в неговите актове. Има и аспект във възнаграждението си, което трябва да отговаря на работата му“, посочи Нели Виодорова. „Трябва да се съблюдава нормата на натовареност. Да се изработи балансиран механизъм какво трябва да се извършва за единица време“, каза още тя. \r\nБиляна ИВАНОВА", "date": "2017.09.07", "title": "Нели Виодорова, кандидат за член на съдийската колегия на ВСС: Не трябва да има противоборство между съдийската и прокурорската колегии във ВСС"}
{"url": "http://www.focus-news.net/news/2017/09/07/2433348/reuters-izrael-e-udaril-obekti-v-siriya-svarzani-s-proizvodstvoto-na-himicheski-orazhiya.html", "text": "Сирийската армия съобщи, че рано в четвъртък Израел е ударил една от позициите й в провинция Хама, предава Reuters. \r\nСирийските военни отбелязаха, че двама души са били убити при въздушните удари, а също така са били причинени материални щети край град Масяф. Освен това сирийските власти  предупредиха за „опасните последици от подобни агресивни действия за сигурността и стабилността в региона“. \r\nОт Сирийската обсерватория за правата на човека подчертаха, че сградата на Центъра за научни изследвания е била ударена. Според САЩ тази агенция се занимава с производството на сирийските химически оръжия.  Мария Динкова", "date": "2017.09.07", "title": "Reuters: Израел е ударил обекти в Сирия, свързани с производството на химически оръжия"}
{"url": "http://www.focus-news.net/news/2017/09/07/2433349/prof-iskra-baeva-todor-zhivkov-prezhivyava-vsichko-ot-vazhod-do-svalyane-ot-vlastta-i-obrugavane-no-zavarshva-zhivota-si-v-dusheven-komfort.html", "text": "Тодор Живков преживява всичко от възход до сваляне от властта и обругаване, но завършва живота си в душевен комфорт. Това каза в интервю за Агенция „Фокус“ проф. Искра Баева, преподавател в Историческия факултет на Софийския университет „Св. Климент Охридски по повод 106-ата годишнина от рождението на Тодор Живков. „Тодор Живков ръководи БКП и управлява България толкова дълго, че има време и възможност да взема много, понякога противоречащи си решения, като при всички случаи обаче се съобразява с променящата се обстановка. Имам предвид на първо място това, че внимателно следи за променящата се обстановка в Съветския съюз и се съобразява с веянията оттам“, каза проф. Баева. По думите ѝ благодарение на това Живков успява да запази близки отношения с всички съветски лидери от своето време – Хрушчов, Брежнев, Андропов, Черненко, та чак до Горбачов. Тя посочи, че с Горбачов  не успява, въпреки огромните усилия, които полага да му се хареса. Според нея това и няма как да стане, защото Горбачов иска да смени старите комунистически лидери от Източния блок с нови реформатори. „Живков се опитва да се представи като такъв, но няма как да убеди в това решения на промени на всяка цена Горбачов. А и тогава вече има други българи, които са установили контакти с Горбачов (на първо място това е Андрей Луканов заедно със своя колега от следването и приятел Петър Младенов)“, коментира тя. Проф. Баева посочи, че Живков е силно изненадан от начина, по който е поискана оставката му на заседанието на Политбюро на ЦК на БКП на 9 ноември. „Противниците му използват една негова оставка, подадена година по-рано, за да провери почвата. Този път обаче нещата не зависят от него. Той се чувства предаден от най-близките си хора – Добри Джуров и Димитър Станишев. Но би могъл да си припомни, че и той по подобен начин е отстранил Червенков, а после и всички партийни дейци, които са се оказвали твърде близко до неговия пост“, разказа историкът. Проф. Баева обясни, че въоръжен сблъсък в България в защита на Живков е немислим. „Обществените нагласи са против него, което проличава и в реакциите на решението на ЦК на БКП за отстраняването на Живков на 10 ноември – България изпада в почти всеобща радост. Живков отдавна е омръзнал на всички“, обясни историкът. Според нея определено може да се каже, че Живков е щастлив политик, защото успява да преживее всичко – възход, борба за власт, упражняване на властта, сваляне, обругаване, но завършва живота си в душевен комфорт, когато дори и жертвите от „Възродителния процес” от Юндола го поканиха като почетен гост на сватба.\r\nДеница КИТАНОВА", "date": "2017.09.07", "title": "Проф. Искра Баева: Тодор Живков преживява всичко - от възход до сваляне от властта и обругаване, но завършва живота си в душевен комфорт"}
{"url": "http://www.focus-news.net/news/2017/09/07/2433350/ministar-nikolay-nankov-100-mln-lv-ot-darzhavniya-byudzhet-sa-otpusnati-za-remont-na-republikanskite-patishta-v-stranata.html", "text": "100 млн. лв. от държавния бюджет са отпуснати за ремонт на републиканските пътища в страната. Това каза министърът на регионалното развитие и благоустройството Николай Нанков на брифинг след правителственото заседание, предаде репортер на Агенция „Фокус“.  „Днес с решение на Министерски съвет беше прието постановление за отпускане на крупна сума – 100 млн. лв. от бюджета на Р България за рехабилитация, ремонт, реконструкция на републиканските пътища на територията на страната, осигуряване на тяхната безопасност и сигурност“, заяви Нанков. По думите му вече се прави обективен анализ кои са отсечките с най-неотложни ремонтни дейности, които още в рамките на тази есен трябва да се извършат.\r\nЛюба АЛЕКСИЕВА\r\nВидео от изказването на министъра може да гледате на страницата на ИА „Фокус“ във „Фейсбук“", "date": "2017.09.07", "title": "Министър Николай Нанков: 100 млн. лв. от държавния бюджет са отпуснати за ремонт на републиканските пътища в страната"}
{"url": "http://www.focus-news.net/news/2017/09/07/2433351/prezidentat-rumen-radev-shte-otkrie-parvata-evropeyska-mladezhka-olimpiada-po-informatika-na-8-septemvri-2017-g.html", "text": "На 8 септември 2017 г. президентът Румен Радев ще открие първата Европейска младежка олимпиада по информатика, която се провежда под негов патронаж. Това съобщиха от прессекретариата на държавния глава. Домакин на форума е Софийският университет „Св. Климент Охридски“. \r\nФорумът има за цел да насърчи интереса към информационните технологии и да стимулира състезателното програмиране сред младежите. Участие в Олимпиадата ще вземат ученици от над 20 държави-членки на Съвета на Европа.", "date": "2017.09.07", "title": "Президентът Румен Радев ще открие първата Европейска младежка олимпиада по информатика на 8 септември 2017 г."}
{"url": "http://www.focus-news.net/news/2017/09/07/2433352/nad-45-tona-riba-i-midi-i-38-km-mrezhi-sa-zaloveni-pri-proverki-na-iara.html", "text": "38 000 метра хрилни мрежи, 630 винтера и 15 т.нар. „комбайни“ с обща дължина 1 840 метра са заловени с констативни протоколи при проверки на Изпълнителна агенция по рибарство и аквакултури (ИАРА) от началото на май досега. Това съобщиха от пресцентъра на Министерството на земеделието, храните и горите. 820 кг черна морска мида и над 3 700 кг риба са конфискувани, от която повече от 800 кг е дарена. Останалото количество жива риба и мидите са върнати незабавно във водата.\r\nОбщо над 5500 са проверките, като те са извършени по река Дунав, в Черно море, на пристанище при разтоварване, в търговската мрежа, във вътрешните водоеми и за нерегламентирана продажба на риба и рибни продукти по пътните участъци за последните три месеца. Близо 520 са установените нарушения, за които са съставени актове.\r\n128 000 са издадените билети за любителски риболов за тази риболовна година. 65 са разрешителните за стопански риболов и 580 удостоверения за извършване на стопански риболов в Черно море и по река Дунав за текущата година.\r\n440 са съвместните проверки, извършени с други институции, както и с доброволни сътрудници на ИАРА. Участници в тях заедно с инспектори на ИАРА са служители от Изпълнителна агенция по горите и регионалните й дирекции, БАБХ и регионалните й структури, Главна дирекция „Гранична полиция”, Изпълнителна агенция „Морска администрация”, РИОСВ, Изпълнителна агенция по околна среда, Областните дирекции на полицията и РПУ, представители на браншови организации и НПО.\r\n90 са международните съвместни инспекции на пристанища, разтоварване на риболовни кораби и в търговската мрежа между български и румънски инспектори във водите на Черно море. Те са проведени в изпълнение на общ план за контрол на Черно море за 2017 г., одобрен на работна среща с европейските партньори в град Виго, Испания. Инспекциите са извършени от инспектори от отдел „Рибарство и контрол - Черно море“ на ИАРА и инспектори от Националната агенция за рибарство и аквакултури на Румъния -АНПА. Нарушения не са констатирани.\r\nОбект на съвместен контрол бяха и териториалните води на България и Румъния, български и румънски острови, както и канали по двата бряга на река Дунав и на островите. При проверките от водите на реката беше издадени мрежи с обща дължина 310 метра и 14 винтера.\r\nПрез август в Бургас бе проведено и обществено обсъждане на предвиждани промени в Закона за рибарството и аквакултурите. Дискутирана беше възможността за отпадане на задължението за попълване на риболовен дневник от лицата, извършващи стопански риболов с риболовни кораби с обща дължина под 10 метра. В срещата участва Изпълнителният директор на ИАРА доц. д-р Галин Николов и съветникът в Постоянното представителство на Република България в ЕС Константин Петров. Бяха поканени и представители рибарските сдружения от Царево, Созопол и Сарафово, както и Рибарско дружество „Свети Никола”.", "date": "2017.09.07", "title": "Над 4,5 тона риба и миди и 38 км мрежи са заловени при проверки на ИАРА"}
{"url": "http://www.focus-news.net/news/2017/09/07/2433353/stefan-grozdev-kandidat-za-chlen-na-sadiyskata-kolegiya-na-vss-bi-moglo-da-se-raboti-varhu-tova-vaznagrazhdenieto-na-magistratite-da-sledva-ranga-a-ne-dlazhnostta.html", "text": "Би могло да се работи върху това възнаграждението на магистратите да произтича от старшинството. Това каза Стефан Гроздев, кандидат за член на съдийската колегия на ВСС от квотата на Народното събрание, предложен от ПГ на ДПС, предаде репортер на Агенция „Фокус“. „Възнаграждението да следва ранга, а не длъжността“, уточни той. „Очакванията са новият състав на ВСС да осъществява дейността си спрямо изискванията на обществото“, коментира Стефан Гроздев. „Независимостта е един от основните принципи, който трябва да ръководи дейността на ВСС“, заяви той и допълни, че в работата си ВСС не бива да допуска неправомерни влияния от политически или друг характер.\r\nБиляна ИВАНОВА", "date": "2017.09.07", "title": "Стефан Гроздев, кандидат за член на съдийската колегия на ВСС: Би могло да се работи върху това възнаграждението на магистратите да следва ранга, а не длъжността"}
{"url": "http://www.focus-news.net/news/2017/09/07/2433354/kyustendil-spryano-e-dvizhenieto-po-ulitsa-tsar-osvoboditel-poradi-paten-intsident.html", "text": "Спряно е движението по улица „Цар Освободител” в Кюстендил поради пътен инцидент, предаде репортер на Радио „Фокус” – Кюстендил. По първоначална информация товарен автомобил е блъснал велосипедист на кръстовището при кооперативния пазар. Движението в района е спряно, автомобилите се отклоняват по странични улици. На място има екипи на „Пътна полиция”.\r\nВенцеслав ИЛЧЕВ", "date": "2017.09.07", "title": "Кюстендил: Спряно е движението по улица „Цар Освободител” поради пътен инцидент"}
{"url": "http://www.focus-news.net/news/2017/09/07/2433355/pazardzhik-politseysko-proizvodstvo-e-obrazuvano-sreshtu-mazh-ot-batak-za-napadenie-s-nozh.html", "text": "Полицейско производство е образувано срещу мъж от Батак за нападение с нож, съобщиха от ОДМВР-Пазарджик. Сигнал за случилото се е подаден в полицейското управление в Пещера около 02.40 ч. в сряда. Група мъже от Батак седнали да се почерпят в къщата на криминално проявения Б. Г. от Батак - 48 г. След солиден запой с алкохол страстите бързо се разгорещили и след кратка словесна разпра домакинът нанесъл порезна рана в областта на шията на своя сътрапезник Д. Х. - 59г. Пострадалият бил транспортиран и обработен в МБАЛ-Пазарджик, но малко по-късно по собствено желание напуснал лечебното заведение. На местопрестъплението е извършен оглед, а Б. Г. е задържан за срок от 24 часа. Спрямо него е образувано полицейско производство.", "date": "2017.09.07", "title": "Пазарджик: Полицейско производство е образувано срещу мъж от Батак за нападение с нож"}
{"url": "http://www.focus-news.net/news/2017/09/07/2433356/afp-kitay-izrazi-protest-sreshtu-razpolaganeto-na-protivoraketna-sistema-v-yuzhna-koreya.html", "text": "В четвъртък Китай съобщи, че е изразил протест срещу Южна Корея, след като Сеул обяви засилено разполагане на американската противоракетна система в страната след скорошното ядрено изпитание на Северна Корея, предава AFP. \r\n„Ние призоваваме Южна Корея и САЩ да приемат сериозно притесненията за сигурността и интересите на Китай и държавите в региона, да преустановяват разполагането (на системата) и да изтеглят цялото оборудване“, заявиха от китайското Министерство на външните работи.  Мария Динкова", "date": "2017.09.07", "title": "AFP: Китай изрази протест срещу разполагането на противоракетна система в Южна Корея"}
{"url": "http://www.focus-news.net/news/2017/09/07/2433357/bivshiyat-zam-ministar-na-otbranata-ivan-ivanov-kogato-voennata-ekspertiza-pretseni-kakvo-e-neobhodimo-na-balgarskata-armiya-polititsite-tryabva-da-preminat-kam-deystviya.html", "text": "Когато военната експертиза прецени какво е необходимо на Българската армия, политиците трябва да преминат към действия. Това каза заместник-министърът на отбраната в периода 2013-2014 г. Иван Иванов по време на заседанието на Временната комисия за проучване изпълнението на процедурата по избор на нов тип боен самолет, предаде репортер на Агенция „Фокус“. По думите на Иванов придобиването на новия самолет и въобще модернизацията на армията са изключително важни въпроси. Попитан дали е получил отговор от тогавашните министър-председател Пламен Орешарски и министър на финансите Петър Чобанов относно инвестиционния проект за придобиване на нов боен самолет, Иванов поясни, че до министър-председателя е изпратен доклад, който има информативна стойност. „Явно, че в Министерство на финансите в онзи момент или колегите са разглеждали и този доклад и не са го взели под внимание, или са го планирали в графата „Инвестиционни проекти“, които касаят българската държава и трябваше да бъдат финансирани с бюджета за 2014 – 2015 г. Най-вероятно точно в този ред на действия се е процедирало. Ние носим отговорност за този проект до 6 август 2014 г.“, допълни Иванов.\r\nДеница КИТАНОВА", "date": "2017.09.07", "title": "Бившият зам.-министър на отбраната Иван Иванов: Когато военната експертиза прецени какво е необходимо на Българската армия, политиците трябва да преминат към действия"}
{"url": "http://www.focus-news.net/news/2017/09/07/2433358/ministar-nikolay-nankov-zapochvame-remont-na-iztochnata-chast-na-okolovrastniya-pat-na-sofiya-ot-bul-botevgradsko-shose-do-am-trakiya.html", "text": "Първоначално ще разходим финансов ресурс за Околовръстния път на София, между отсечката на бул. „Ботевградско шосе“ и автомагистрала „Тракия“. Това е т.нар. източна част на „Околовръстно шосе“. Това каза министърът на регионалното развитие и благоустройството Николай Нанков по време на брифинг след правителственото заседание, предаде репортер на Агенция „Фокус“. „Там има по три ленти за движение, с по една аварийна. Участъкът е изключително лош и тежък. На второ място ресурс ще бъде насочен към изхода на София в посока Перник – от кв. „Княжево“, през Владая до пътния възел на автомагистрала „Люлин“ преди Перник. Там предвиждаме пълна рехабилитация на участъка, изграждане на светофарни уредби за реверсивно движение в пиковите часове – вечер в посока Перник, сутрин в посока София ще има по две ленти“, заяви Нанков. По думите му така ще се организира движението и през петъците и неделите. \r\n„Най-вероятно ресурс ще бъде насочен и за рехабилитацията на пътя Варна-Златни пясъци, следвайки логиката на правителството в този мандат и във Варна да се насочва съответният финансов ресурс и да се изгражда необходимата инфраструктура. Пътят е в изключително тежко състояние“, допълни регионалният министър и уточни, че там има и активни свлачищни процеси. Нанков каза още, че ще бъдат инвестирани средства и във всички останали пътни отсечки, приоритетно в Северна България, които имат неотложната нужда от ремонтни дейности, докъдето им позволят и усилията, и финансовият ресурс от 100 млн. лв. „Връщаме се в АПИ, за да подготвим необходимите проекти и да започнем още от утре с ремонтни дейности“, увери Николай Нанков.\r\nЛюба АЛЕКСИЕВА \r\nВидео от изказването на министъра може да гледате на страницата на ИА „Фокус“ във „Фейсбук“", "date": "2017.09.07", "title": "Министър Николай Нанков: Започваме ремонт на източната част на Околовръстния път на София – от бул. „Ботевградско шосе“ до АМ „Тракия“"}
{"url": "http://www.focus-news.net/news/2017/09/07/2433359/vladislav-tomov-kandidat-za-chlen-na-prokurorskata-kolegiya-na-vss-namalyavaneto-na-znachenieto-na-ustniya-izpit-za-prokurori-bi-dovelo-do-po-obektiven-izbor.html", "text": "Трябва да бъде намалено значението на устния изпит. Това би довело до по-обективен избор на кандидатите. Това каза Владислав Томов, кандидат за член на прокурорската колегия на ВСС от квотата на Народното събрание, предложен от ПГ на „Воля“, предаде репортер на Агенция „Фокус“. „Устният изпит трябва да бъде отменен, ако не и заменен, нещо като интервю, оценките от които да бъдат „издържал“ или „неиздържал“, заяви той. „Концепцията ми включва провеждане на политики в съдебната система на най-важния ресурс - човешкият. При подбора на кадрите субективният елемент трябва да бъде сведен до минимум“, обясни Владислав Томов. \r\nБиляна ИВАНОВА", "date": "2017.09.07", "title": "Владислав Томов, кандидат за член на прокурорската колегия на ВСС: Намаляването на значението на устния изпит за прокурори би довело до по-обективен избор"}
{"url": "http://www.focus-news.net/news/2017/09/07/2433360/burgas-rayonnata-prokuratura-obrazuva-dosadebno-proizvodstvo-sreshtu-19-godishen-mladezh-prinudil-nepalnoletni-momcheta-da-izvarshat-deystviya-protiv-volyata-si.html", "text": "Районна прокуратура-Бургас се самосезира по журналистически материали и образува досъдебно производство срещу Ивайло Ч. (на 19 год.). Това съобщиха от пресцентъра на Апелативна прокуратура-Бургас. Досъдебното производство е образувано за това, че на 31 август 2017 г., в Бургас, к-с „Меден рудник“ в парк „Сън сити“ е принудил непълнолетния Г. Б. да извърши нещо против волята му – да даде на Ивайло Ч. парична сума в размер на 1,80 лв., като употребил за това заплашване – престъпление по чл. 143, ал. 1 от НК и за това, че на горепосочената дата и място е принудил непълнолетния С. Н. да извърши нещо против волята му – да зареди сметката на мобилен телефон на Ивайло Ч. с парична сума в размер на 6.00 лв., като употребил за това заплашване – престъпление по чл. 143, ал. 1, вр. чл. 23, ал. 1 НК.\r\nПредстои служителите на ОД на МВР – Бургас да извършат разпити на свидетели, както и други действия по разследването, като след събиране на цялостната информация по случая, тя да бъде докладвана на наблюдаващия прокурор за бъдещи действия.", "date": "2017.09.07", "title": "Бургас: Районната прокуратура образува досъдебно производство срещу 19-годишен младеж, принудил непълнолетни момчета да извършат действия против волята си"}
{"url": "http://www.focus-news.net/news/2017/09/07/2433361/bbc-es-iska-da-sklyuchi-sas-severna-irlandiya-razlichno-sporazumenie-za-brekzit.html", "text": "Европейският съюз иска да сключи различно споразумение за Брекзит със Северна Ирландия, показват документи, разгледани от BBC. \r\nСпоред тях Обединеното кралство трябва да поеме отговорността да намери „уникално решение“, така че гражданите да могат да работят, да посещават училища и да получават медицинско лечение от всяка страна на ирландската граница. \r\nОчаква се подробностите около предложението да бъдат обявени по-късно от главния преговарящ от страна на блока Мишел Барние. Той отбеляза, че „много повече сериозна работа“ е необходима, за да се разреши въпросът за границата. \r\nЛондон иска „безпрецедентно решение“, с което да се избегне поставянето на контролно-пропускателни пунктове. Но все още не е постигнато споразумение как това може да бъде осъществено, имайки предвид решението на Великобритания да напусне митническия съюз на ЕС след Брекзит.  Мария Динкова", "date": "2017.09.07", "title": "BBC: ЕС иска да сключи със Северна Ирландия различно споразумение за Брекзит"}
{"url": "http://www.focus-news.net/news/2017/09/07/2433362/varna-okrazhnata-prokuratura-predade-na-sad-56-godishen-mazh-prichinil-smartta-na-lelya-si-chrez-umishleno-naneseni-sredni-telesni-povredi.html", "text": "На съд по обвинителен акт на Окръжната прокуратура във Варна е бил предаден 56-годишният Георги Г., който причинил смъртта на леля си вследствие умишлено нанесени средни телесни повреди – престъпление по член 124, ал. 1, предл. 2 от Наказателния кодекс.\r\nТова съобщиха от пресцентъра на Апелативна-Прокуратура-Варна. Подсъдимият Георги, който е от град Елхово, дошъл да живее в дома на 83-годишната си леля Климентина Хр. в кв. „Владиславово“ във Варна, след като тя счупила крайниците си при падане в жилището си. След претърпяната операция жената била неподвижна и помолила двама съседи да идват да я обгрижват, като им дала ключ за апартамента си. \r\nПлеменникът й Георги често пиел, а алкохолът го правел агресивен. На 16 март 2017 г. под въздействието на алкохол 56- годишният мъж нанесъл побой над безпомощната жена. Съседи, които видели състоянието й – насинено око, рана на главата, сигнализирали на спешния телефон 112. \r\nПред полицейските служители и в присъствието на агресивния си племенник възрастната жена обяснила, че е паднала и така получила нараняванията. Насаме с полицаите обаче Климентина Хр. признала, че Георги й нанесъл побой с юмруци по лицето и тялото. Споделила също, че се страхува от него. На Георги Г. бил съставен предупредителен протокол по Закона за МВР да не извършва физическо и психическо насилие над леля си, а пострадалата била отведена в болница.\r\nНа 3 април тази година около 19,15 часа отново бил подаден сигнал за семеен скандал на адреса на 83-годишната жена. При позвъняване в жилището никой не отворил на пристигналите полицейски служители. Приела ги съседката, която с дадения й от пострадалата ключ отключила жилището на Климентина. Жената била цялата в синини, но отказала медицинска помощ от страх да не бъде бита отново от племенника си. \r\nНа 8 април, след като се почерпил с 200 г водка, Георги влязъл в стаята на леля си. Решил да смени телевизионната програма, която жената гледала. Когато жената се възпротивила словесно, Георги се нахвърлил върху леля си, нанасял й юмруци по цялото тяло, крещял и псувал. На сутринта съседката отключила жилището, за да види болната жена. Гледката на пребитата жена под завивките била стряскаща. Липсвала част от кожата на лявата й ръка, дясната й ръка била счупена, а лицето и врата й – посинени от побоя и опита да бъде удушена. От този момент нататък съседката отказала да ходи в дома на баба Климентина от страх от Георги. \r\nДруг съсед сигнализирал за поредния инцидент с възрастната жена и тя била отведена за лечение в болницата. Там разказала на лекарите кой е причинил нараняванията й. Назначена била съдебномедицинска експертиза, която установила множество травми по цялото тяло на жената, счупени 8 ребра, раменна кост, масивни хематоми. \r\nНа 16 април състоянието на 83-годишната жена се влошило и от отделението по гръдна хирургия тя била преместена в реанимация и поставена на изкуствена белодробна вентилация и медикаментозно лечение. Въпреки проведеното лечение Климентина Хр. починала на следващия ден в болницата. \r\nПодсъдимият Георги Г. е изтърпявал 15-годишна ефективна присъда за умишлено убийство, както и два пъти е било осъждан за квалифицирани хулиганства, показва справка по делото за съдебното му минало. \r\nРазпитан в качеството на обвиняем, той отрекъл да е извършител на престъплението, като изложил версия, която не се подкрепя нито от едно събрано по делото доказателство. \r\nОт началото на досъдебното производство до момента той е с мярка за неотклонение „Задържане под стража“. До началото на съдебния процес срещу него, който предстои да бъде насрочен във Варненския окръжен съд, е приведен във варненския затвор.", "date": "2017.09.07", "title": "Варна: Окръжната прокуратура предаде на съд 56-годишен мъж, причинил смъртта на леля си чрез умишлено нанесени средни телесни повреди"}
{"url": "http://www.focus-news.net/news/2017/09/07/2433363/kyustendil-70-godishen-velosipedist-e-postradal-pri-sblasak-s-kamion-na-glavnata-ulitsa.html", "text": "70-годишен велосипедист е пострадал при сблъсък с камион на главната улица в Кюстендил. Това съобщиха за Радио „Фокус” – Кюстендил от „Спешен център”-Кюстендил. Мъжът е блъснат в района на кооперативния пазар от товарен автомобил, превозващ асфалт. Пострадалият е с различни наранявания, първоначално е транспортиран в „Спешен център”, а след това е преценено, че трябва да бъде насочен към „Спешно приемно отделение” на кюстендилската болница, където да му бъдат направени обстойно прегледи и изследвания.\r\nВенцеслав ИЛЧЕВ", "date": "2017.09.07", "title": "Кюстендил: 70-годишен велосипедист е пострадал при сблъсък с камион на главната улица"}
{"url": "http://www.focus-news.net/news/2017/09/07/2433364/gergana-mutafova-kandidat-za-chlen-na-prokurorskata-kolegiya-na-vss-neravnomernata-natovarenost-na-sadilishtata-i-prokuraturite-e-edna-ot-prichinite-za-problemite-v-sistemata.html", "text": "Една от основните причини за проблемите в съдебната система е неравномерната натовареност на съдилищата и прокуратурите. Това каза Гергана Мутафова, кандидат за член на прокурорската колегия на ВСС от квотата на Народното събрание, предложена от ПГ на ГЕРБ, предаде репортер на Агенция „Фокус“. „Процесът на избор на членове на ВСС трябва да е състезание на идеи, с анализ на личните им качества“, коментира тя. „Доброто и ефективно управление на съдебната власт минава през доброто и ефективно управление на финансите“, обясни Гергана Мутафова. \r\nБиляна ИВАНОВА", "date": "2017.09.07", "title": "Гергана Мутафова, кандидат за член на прокурорската колегия на ВСС: Неравномерната натовареност на съдилищата и прокуратурите е една от причините за проблемите в системата"}
{"url": "http://www.focus-news.net/news/2017/09/07/2433365/ekathimerini-emanyuel-makron-e-optimist-otnosno-badeshteto-na-gartsiya.html", "text": "В четвъртък френският президент Еманюел Макрон изрази оптимизъм относно бъдещето на Гърция в интервю за вестник Ekathimerini. Той описа предстоящото си посещение в Атина като послание за доверие и опит Гърция да бъде представена като страна, привлекателна за инвестиции и предприемачество. По време на визитата си Макрон ще бъде придружен от представители  на големи френски бизнес групи, както и от представители на малки и средни компании. \r\nМакрон подчерта, че Атина и Париж имат подобни визии за бъдещето и стратегическите интереси. Освен това френският президент уточни, че двете държави имат големи възможности за сътрудничество в областите на отбраната и сигурността. \r\n„Позитивните белези се увеличават: растежът се възстановява, инвестициите нарастват, безработицата пада. В Гърция ние виждаме големите проблеми за Европа като младежката безработица. Но Атина може отново да планира бъдещето си уверено. И както Франция остана до Гърция по време на кризата, така Париж ще подкрепи Атина и в това ново начало“, отбеляза Макрон. \r\nТой също така засегна темата за Турция: как чрез своите действия тя се отдалечава от Европейския съюз и ще понесе последиците от това. Той обаче се противопостави на идеята за разрив в отношенията с Анкара, тъй като тя остава важен партньор по редица проблеми като мигрантската криза и тероризма.  Мария Динкова", "date": "2017.09.07", "title": "Ekathimerini: Еманюел Макрон е оптимист относно бъдещето на Гърция"}
{"url": "http://www.focus-news.net/news/2017/09/07/2433366/dimitar-margaritov-kzp-bez-polozhen-podpis-dogovorite-sa-nevalidni-dori-pri-ustno-saglasie.html", "text": "Договорите по телефона и извън търговски обект са невалидни без положени подписи на двете страни. От разстояние единствено могат да бъдат договорени условията по тях. Това заяви председателят на Комисията за защита на потребителите (КЗП) Димитър Маргаритов в „Преди всички” по БНР, съобщиха от пресцентъра на КЗП.\r\n„Допреди няколко години имаше възможност да се сключват договори по телефона. Но много потребители бяха ужилени, включително и със спекулативни твърдения от страна на търговци, че са дали съгласие за сключване на договора. Затова законодателят въведе забрана да се сключват договори само по телефона. По телефон, чрез имейл и посредством всички останали съвременни комуникационни способи могат да се договарят условия. Но, за да се стигне до договор, който поражда права и задължения за страните по него, трябва да има положен подпис”, разясни Маргаритов. \r\nПрактиката сега е такава, че след като по телефона са договорени условията, търговецът изпраща по куриер екземплярите на договорите, които трябва да бъдат подписани. Важно е преди полагането на подписа потребителят внимателно да се запознае с условията, дори куриерът да настоява това да се случи по-бързо. Друго право на потребителя е да размисли и ако прецени, в 14-дневен срок да разтрогне подписан по този начин договор.  \r\nМаргаритов не скри, че има случаи, в които клиентите прибързват и подписват без да са прочели или без да са разбрали договора и общите му условия. Той посочи, че с оглед оптимална защита интересите на потребителите със законодателни промени проблемът с дребния шрифт вече е преодолян и има задължение той да бъде един и същ. \r\nДругият момент е, че има сложни клаузи, чието разбиране изисква или повече време, или някакви специални знания, обърна внимание председателят. И даде пример с договорите за бързи кредити, където се съдържат клаузи за допълнителни плащания при неизпълнение на задълженията. Комисията преглежда общите условия на такъв тип институции, за да изчисти от тях неравноправните клаузи. През миналата и през 2015г. са анализирани типовите договори с общи условия на 45-50 фирми за бързи кредити, при всички са открити нарушения, но повечето вече са ги отстранили и само срещу 2-3 са заведени колективни искове в съда, съобщи Маргаритов.\r\n„Когато потребителите имат съмнения, винаги могат да се обърнат към кредитни консултанти, които да им разяснят последствията от подписване на договор и при неизпълнение своевременно на някое от задълженията по него. С новия Закон за ипотечните кредити на физически лица фигурата на кредитния консултант е изрично въведена и тези хора работят под надзора на Българската народна банка”, допълни председателят на КЗП.", "date": "2017.09.07", "title": "Димитър Маргаритов, КЗП: Без положен подпис договорите са невалидни, дори при устно съгласие"}
{"url": "http://www.focus-news.net/news/2017/09/07/2433367/prof-venelin-georgiev-ban-metodikata-za-zakupuvane-na-nov-boen-samolet-ot-2016-g-otgovarya-na-dobrite-praktiki-na-obshtoprietite-teoretichni-kontseptsii.html", "text": "Методиката за закупуване на нов боен самолет от 2016 г. се доближава и отговаря на добрите практики на общоприетите теоретични концепции. Това каза проф. Венелин Георгиев от БАН по време на заседанието на Временната комисия за проучване изпълнението на процедурата по избор на нов тип боен самолет при представяне, сравняване и анализа на методиките за избора на нов боен самолет, предаде репортер на Агенция „Фокус“. \"От 2010 до 2016 г. са разработвани четири методики за проектите за закупуване на нов тип боен самолет\", каза проф. Георгиев и обясни, че те са модифицирани варианти една спрямо друга. Проф. Георгиев уточни, че методиката през 2010 г. по своето съдържание е чисто информативна, затова тя не е включена в изследването. „Следващите три методики са през 2012, 2013 и 2016 г., като базов вариант е избраната методика от 2012 г.“, допълни проф. Георгиев. Той поясни, че когато се говори за методики трябва да се отбележи, че през 2003 г. по заявка на Министерство на отбраната катедра \"Национална сигурност\" на УНСС разработва методика за техникоикономически анализ за модериназция на въоръжените сили, която по думите му представлява универсален вариант на подобен тип методика, която може да се използва като базов вариант. „Тази методика от 2003 г. за първи път се появява в цитираната литература на методиката от 2016 г. Очевидно там колегите вече са започнали да отчитат съществуването на този вариант“, коментира проф. Георгиев. Той уточни, че слабостите в методиките са по отношение на структурата на съдържанието и начина на използване на термините. Проф. Георгиев направи извода, че с всеки следващ вариант методиката подобрява своето съдържание и своя инструментариум. По думите му вариантът от 2016 г. се доближава до добрите практики и общите теоретични концепции. „По отношение на средата, в която се прилага методиката смятам, че ролята на човешкия фактор е значима по отношение на слабостите, а те са именно, че често пъти липсва логичност за прилагане на методиката“, каза той. По думите му се ограничава експертизата, която е взела участие при разработването на методиката до хора, които работят в рамките на Въоръжените сили и в частност ВВС. „Методиката от 2016 г. се доближава и отговаря на добрите практики на общоприетите теоретични концепции и може да служи като обективен инструмент за извършване на изследването“, допълни проф. Георгиев.\r\nДеница КИТАНОВА", "date": "2017.09.07", "title": "Проф. Венелин Георгиев, БАН: Методиката за закупуване на нов боен самолет от 2016 г.  отговаря на добрите практики на общоприетите теоретични концепции"}
{"url": "http://www.focus-news.net/news/2017/09/07/2433368/yordan-stoev-kandidat-za-chlen-na-prokurorskata-kolegiya-na-vss-shte-nastoyavam-novata-sadebna-karta-da-se-realizira-kato-piloten-proekt-v-edna-prokuratura.html", "text": "Ако бъда избран за член на ВСС, ще настоявам да не се прилага новата съдебна карта, а да се реализира пилотен проект на територията на една прокуратура. Това каза Йордан Стоев, кандидат за член на прокурорската колегия на ВСС от квотата на Народното събрание, предложен от ПГ на „Обединени патриоти“, предаде репортер на Агенция „Фокус“. „Трябва да се постигне справедлива натовареност в зависимост от административните райони“, коментира той. „Бюджетът на ВСС стои в основната на нейната независимост. Той трябва да се характеризира с ефективно планиране и разпределение на разходите“, заяви Йордан Стоев. Той обясни, че акцент в работата му ще бъде активно взаимодействие между ВСС и Министерството на правосъдието. \r\nБиляна ИВАНОВА", "date": "2017.09.07", "title": "Йордан Стоев, кандидат за член на прокурорската колегия на ВСС: Ще настоявам новата съдебна карта да се реализира като пилотен проект в една прокуратура"}
{"url": "http://www.focus-news.net/news/2017/09/07/2433369/sport-indipendant-dzhoshua-mozhe-da-zagubi-ot-pulev.html", "text": "След малко повече от месец и половина Кубрат Пулев се качва на ринга срещу Антъни Джошуа в двубой за титлата на Международната боксова федерация (IBF). Българските фенове ще подкрепят най-добрия ни боксьор, но този път той не е фаворит. Според авторитетното британско издание \"Индипендънт\" обаче шансовете на Пулев за победа са големи.\r\n“Джошуа-Пулев е лош и опасен мач - ако главата на британеца не е на правилното място, той ще плати за това със световните си титли”, е заглавието на материала, чийто автор е Стив Бънс.\r\nЕдинственото поражение на Пулев в 26-те му мача досега е от Владимир Кличко през 2014 г., а това също е най-добрият двубой на украинеца, чиято кариера е изпълнена с методични победи.\r\nПулев е нокаутирал или разкървавявал 13 от 25-те си опоненти, които е побеждавал досега, а пътят му от източноевропейската до световната сцена е бил много по-дълъг и труден от този на Джошуа.", "date": "2017.09.07", "title": "Спорт: \"Индипендънт\": Джошуа може да загуби от Пулев"}
{"url": "http://www.focus-news.net/news/2017/09/07/2433370/stefan-apostolov-gerb-praznikat-na-simitli-ne-sluchayno-se-otbelyazva-na-8-septemvri-kogato-e-malka-bogoroditsa.html", "text": "Преди всичко свързвам празника на Симитли с християнски празник Малка Богородица, който отбелязваме на 8 септември, защото Богородица закриля нашата община. Това каза за Радио „Фокус“ – Пирин Стефан Апостолов, депутат в 44-то Народно събрание, заместник-председател на Комисията по въпросите на децата, младежта и спорта и член на Комисията за наблюдение на приходните агенции и борба със сивата икономика и контрабандата. По думите му както всяка година, така и тази ще има доста богата програма, много популярни български изпълнители, но и народни ансамбли, читалищни изпълнители и самодейци, които ще се погрижат за доброто настроение на хората на 7 и 8 септември. \r\n„Мисля, че Симитли е доста известен с богата си програма и хубавия празник, който се прави всяка година. Искам да поканя всички ваши слушатели и читатели да заповядат в Симитли на 7 и на 8 септември, като трябва да се има предвид, че кулминацията на тържествата е на 8-ми, но за предния ден също ще организираме доста интересни неща като „Симитли търси талант -2“, което е едно доста интересно шоу за деца“, каза още Апостолов. Според него, който не е бил на празника на Симитли само е изгубил. „Затова, който е любопитен нека тази година да дойде, да види и съм сигурен, че след това всяка година ще бъде гост на нашата община и нашия празник“, посочи Апостолов.\r\nЛивия НИНОВА", "date": "2017.09.07", "title": "Стефан Апостолов, ГЕРБ: Празникът на Симитли не случайно се отбелязва на 8 септември, когато е Малка Богородица"}
{"url": "http://www.focus-news.net/news/2017/09/07/2433371/mark-ryute-zaradi-shtetite-ot-uragana-irma-niderlandskata-chast-na-ostrov-sveti-martin-e-nedostapna.html", "text": "Ураганът „Ирма“ е причинил „големи щети“ на карибския остров Свети Мартин, разрушавайки летището и пристанището, заяви в четвъртък министър-председателят на Нидерландия Марк Рюте, предава AFP. \r\n„За съжаление към момента островът е недостъпен заради сериозните щети, нанесени  на летището и пристанището“, отбеляза Рюте пред репортери. Той допълни, че няма информация за загинали от нидерландската страна на острова. По-рано френските власти съобщиха за деветима загинали.   Мария Динкова", "date": "2017.09.07", "title": "Марк Рюте: Заради щетите от урагана „Ирма“ нидерландската част на остров Свети Мартин е недостъпна"}
{"url": "http://www.focus-news.net/news/2017/09/07/2433372/veliko-tarnovo-3d-mapping-shou-v-rayona-na-pametnika-na-asenevtsi-shte-e-aktsentat-v-praznichnata-programa-na-obshtinata-za-22-septemvri.html", "text": "3D Mapping шоу в района на паметника на Асеневци ще е акцентът в празничната програма на Община Велико Търново за 22 септември. Събитията ще продължат цели три дни и ще започнат с голям концерт на любими български изпълнители на 20-ти септември, от 20.00 часа – на цирковата площадка в района на „Качица“. Това разказа пред журналисти във Нелина Църова, директор Дирекция „Култура и туризъм“ в Община Велико Търново, предаде репортер на Радио „Фокус“ – Велико Търново. Празничният ден – 22 септември, ще започне в 07.30 часа със света литургия, отслужена от негово високо преосвещенство великотърновският митрополит Григорий, в църквата „Св. 40 мъченици“.  \r\n„В 09.00 часа, също в църквата, ще се проведат водосветът и поръсването на бойното знаме на Националния военен университет „Васил Левски“ и знамената на държавни и общински институции, учебни заведения и неправителствени организации. Следват военният ритуал по издигане на националното знаме, официалните слова и празничния богослов на Царевец. Знаете, това се прави на сцената на Царския дворец.  В 11.00 часа, отново на Царевец, е поднасянето на венци и цветя на Пирамидата на Независимостта. От там тръгва празничното шествие, което приключва с полагане на цветя на паметник „Майка България“, обясни още Нелина Църова и допълни, че то ще е водено от участниците в 11-я Международен фестивал на военните оркестри. \r\nРазвлекателната част от програмата започва в 12.30 часа пред Пощата, където ще се проведе спектакъл на участниците в Международния фестивал. „От 13.30 до 16.30 часа любителски формации от Велико Търново ще се представят пред сградата на Общината. Спектакъла си те наричат „Микрофонът е ваш“. От 17.00 до 18.00 часа  ще е концертът на Николина Чакърдъкова, който ще постави началото на Голямото търновско хоро . То ще се разгъне от МДТ „Константин Кисимов“ до Паметника на обесените“, обобщи културният експерт. В същото време от 11.00 до 13.00 часа в парк „Марно поле“ ще има организиран и Детски празник.\r\nВ 19.00 часа на пл. „Цар Иван Асен I“ програмата продължава с изпълнение на строеви хватки с оръжие от представителна част на НВУ. От 19. 30 часа е тържествения ритуал за военна проверка, който ще приключи с аудиовизуалния спектакъл „Звук и светлина“ и празнични илюминации. 3 D Mapping шоуто ще е от 21.00 часа на 23-ти септември. То, по традиция, ще бъде излъчено в района на паметника на Асеневци.\r\nЛуиза ТРАНЧЕВА", "date": "2017.09.07", "title": "Велико Търново: 3D Mapping шоу в района на паметника на Асеневци ще е акцентът в празничната програма на Общината за 22 септември"}
{"url": "http://www.focus-news.net/news/2017/09/07/2433373/pazardzhik-obshtina-panagyurishte-proveryava-sluchay-s-2-godishno-dete-vzeto-ot-detskata-gradina-s-naranyavaniya-po-litseto.html", "text": "Община Панагюрище проверява случай с 2-годишно дете, взето от детската градина с наранявания по лицето. Това стана ясно от думите на заместник-кмет на Община Панагюрище Галина Матанова за Радио „Фокус“ – Пазарджик. „Родителите на 2-годишно дете от Панагюрище ни посетиха притеснени и съобщиха за неприятен случай с тяхното момченце“, съобщи Матанова. Тя обясни, че вземайки го от детската градина в 16.30 часа в петък са установили, че детето има нараняване по лицето. „Те са получили обяснение, че детето е ухапано от друго дете. Дядото е забелязал тревожното състояние на детето, връща се с въпроси какво е станало. Ние като община сме разпоредили веднага проверка по случая. Изискали сме писмени подробни обяснения от директора, който трябва да направи проверка в детското заведение. Сезирали сме и отдел „Закрила на детето“, каза също Матанова. Тя допълни, че родителите са сезирали полицията, отдел „Закрила на детето“ и нас като община. „В тревогата си те са се обърнали към всички институции. Лично аз, като отговарящ за този ресор в община Панагюрище мога да гарантирам, че ще бъде изяснена ситуацията и установена истината в този неприятен случай“, коментира Матанова.\r\nВаня НИКОЛОВА", "date": "2017.09.07", "title": "Пазарджик: Община Панагюрище проверява случай с 2-годишно дете, взето от детската градина с наранявания по лицето"}
{"url": "http://www.focus-news.net/news/2017/09/07/2433374/dobrich-obshtinata-i-georgi-kalchev-kanyat-vsichki-priyateli-na-poeziyata-na-predstavyane-na-novata-mu-poetichna-kniga-dushi-na-krastopat.html", "text": "Община Добрич и Георги Калчев канят всички приятели на поезията на представяне на новата му поетична книга  „Души на кръстопът“. Това съобщиха от пресцентъра на Общината. Книгата на Георги Калчев ще бъде представена на 11 септември 2017 г. от 18.00 ч. в Огледална зала „Нели Божкова“. Неин редактор е Марин Кадиев, художник е Митко Събев. Творбата е издадена от добричкото издателство Матадор.  \r\nГеорги Калчев е роден на 29 януари 1958 година в град Добрич в семейството на актьори. През 1985 година завършва ВИТИЗ „Кръстьо Сарафов“. Работи като актьор на свободна практика в София и в театрите във Враца, Силистра и Добрич. Пише поезия още като ученик. Негови стихове са печатани в литературни сборници, вестници, списания и алманаси. Носител е на награди от национални поетични конкурси.\r\nАвтор е на пет стихосбирки: „Небесен лов“, „Рай в Ада“, „Едно крило до пролетта“, „Благослов за грешница“, „Молитвата на камъка“.\r\n„Души на кръстопът“ е неговата шеста поетична книга. Член е на Сдружението на писателите в Добрич и на Съюза на независимите български писатели.", "date": "2017.09.07", "title": "Добрич: Общината и Георги Калчев канят всички приятели на поезията на представяне на новата му поетична книга  „Души на кръстопът“"}
{"url": "http://www.focus-news.net/news/2017/09/07/2433375/prof-iskra-baeva-todor-zhivkov-otstoyava-istoricheskata-prinadlezhnost-na-makedontsite-kam-balgarskata-natsiya-no-e-gotov-da-se-saglasi-s-novite-realnosti.html", "text": "Тодор Живков отстоява историческата принадлежност на македонците към българската нация, но е готов да се съгласи с новите реалности. Това каза  в интервю за Агенция „Фокус“ проф. Искра Баева, преподавател в Историческия факултет на Софийския университет „Св. Климент Охридски по повод 106-ата годишнина от рождението на Тодор Живков. По думите ѝ тази линия е продължена от България и днес. Проф. Баева поясни, че несъмнено ролята на Тодор Живков по македонския въпрос е значителна. „В началото на 60-те години Живков се опитва да поправи онази ужасна грешка, определяна и като престъпление, извършена от БКП през 1946 г., когато в името на създаването на Южнославянска федерация българските комунисти са готови да се откажат от Пиринска Македония и принуждават населението на Благоевградски окръг да се обяви за македонско. След конфликта между Сталин и Тито идеята е погребана, но остава като отворена рана както в съзнанието на българите от този край, така и в отношенията с югославската република Македония. Точно към нормализацията на отношенията са насочени усилията на Живков в началото на 60-те години“, каза проф. Баева. Историкът допълни, че Живков извършва поврат в двустранните отношения, като признава пред Тито, че след войната в Македония е започнал процес на формиране на македонска нация, с което България е готова да се съобрази, но не и с опитите да се краде от българската история. Тя допълни, че при управлението на Живков се нормализират отношенията на страната ни с Гърция, но не и без огромните заслуги на талантливия външен министър Иван Башев. По думите ѝ Тодор Живков става инициатор за подобряване на отношенията ни с Югославия, както и с Турция, което го прави една от най-важните фигури при нормализирането на отношенията на Балканите. „Дотогава Балканите са определяни като барутен погреб, на който се срещат фланговете на противоборстващите си военно-политически организации в Европа – НАТО и Варшавския договор. Благодарение на Живков се утвърждава разведряването на Балканите, независимо от острите противоречия, които продължават да съществуват на практика между всички държави“, коментира още и проф. Баева. \r\nДеница КИТАНОВА", "date": "2017.09.07", "title": "Проф. Искра Баева: Тодор Живков отстоява историческата принадлежност на македонците към българската нация, но е готов да се съгласи с новите реалности"}
{"url": "http://www.focus-news.net/news/2017/09/07/2433376/veliko-tarnovo-izpalniteli-ot-gartsiya-turtsiya-i-balgariya-shte-uchastvat-v-11-ya-mezhdunaroden-festival-na-voennite-orkestri.html", "text": "Изпълнители от Гърция, Турция и България ще участват в 11-я Международен фестивал на военните оркестри, който традиционно се провежда във Велико Търново. Това съобщи пред журналисти Нелина Църова, директор Дирекция „Култура и туризъм“ в Община Велико Търново, предаде репортер на Радио „Фокус“ – Велико Търново. Събитието ще бъде официално открито на 21 септември, в навечерието на Независимостта на България, като е част от празничната програма на Общината. Тази година в него ще участват представителни военни оркестри от Гърция и Турция. \r\n„Ще участват и Националният гвардейски оркестър и разбира се Фестивалният оркестър, който е съставен от оркестрите на Националния военен университет „Васил Левски“ във Велико Търново и военния оркестър на Тунджанската оторизирана бригада – Стара Загора. Откриването е в 16.30 часа с атрактивен дефилир по ул. „Васил Левски“, поясни Нелина Църова. След това, от 17.00 часа, ще се проведе  церемония пред Музикално – драматичния театър „Константин Кисимов“, където участниците ще се представят с кратка шоу програма. На следващия ден, 22-ри септември, участниците във фестивала ще водят празничното шествие от Царевец до пл. „Майка България“.\r\n„Програмата продължава и на 23-ти с големия шоу спектакъл, който те ще направят на площад „Цар Иван Асен I“ пред Царевец. Миналата година за първи път го направихме там и самите участници и публиката много високо оцениха това“, допълни Нелина Църова. Тя уточни и, че този концерт ще започне в 20.00 часа.\r\nЛуиза ТРАНЧЕВА", "date": "2017.09.07", "title": "Велико Търново: Изпълнители от Гърция, Турция и България ще участват в 11-я Международен фестивал на военните оркестри"}
{"url": "http://www.focus-news.net/news/2017/09/07/2433377/kalina-chapkanova-kyuchukova-kandidat-za-chlen-na-prokurorskata-kolegiya-na-vss-priemaneto-na-byudzheta-na-vss-sledva-da-bade-publichno-za-da-se-specheli-izgubenoto-doverie-v-sistemata.html", "text": "Приемането на бюджета на ВСС следва да бъде публично, за да се спечели изгубеното доверие в съдебната система. Това каза Калина Чапкънова-Кючукова, кандидат за член на прокурорската колегия на ВСС от квотата на Народното събрание, предложена от ПГ на ГЕРБ, предаде репортер на Агенция „Фокус“. „Първата задача на ВСС е осигуряването и отстояването на независимостта на съдебната система. Принципът на независимост е основен принцип“, заяви тя. „Очакванията са изключително големи от всички членове стои задачата да положат усилия, воля и старание, за спазване на принципа за законността“, каза още Калина Чапкънова-Кючукова.\r\nБиляна ИВАНОВА", "date": "2017.09.07", "title": "Калина Чапкънова-Кючукова, кандидат за член на прокурорската колегия на ВСС: Приемането на бюджета на ВСС следва да бъде публично, за да се спечели изгубеното доверие в системата"}
{"url": "http://www.focus-news.net/news/2017/09/07/2433378/pregled-na-mezhdunarodnite-novini-do-13-chasa-agentsiya-fokus.html", "text": "Ураганът „Ирма“ е причинил „големи щети“ на карибския остров Свети Мартин, разрушавайки летището и пристанището, заяви в четвъртък министър-председателят на Нидерландия Марк Рюте.\r\n„За съжаление към момента островът е недостъпен заради сериозните щети, нанесени  на летището и пристанището“, отбеляза Рюте пред репортери. Той допълни, че няма информация за загинали от нидерландската страна на острова. По-рано френските власти съобщиха за деветима загинали.  \r\n*** Европейският съюз иска да сключи различно споразумение за Брекзит със Северна Ирландия, показват документи. \r\nСпоред тях Обединеното кралство трябва да поеме отговорността да намери „уникално решение“, така че гражданите да могат да работят, да посещават училища и да получават медицинско лечение от всяка страна на ирландската граница. \r\nОчаква се подробностите около предложението да бъдат обявени по-късно от главния преговарящ от страна на блока Мишел Барние. Той отбеляза, че „много повече сериозна работа“ е необходима, за да се разреши въпросът за границата. \r\nЛондон иска „безпрецедентно решение“, с което да се избегне поставянето на контролно-пропускателни пунктове. Но все още не е постигнато споразумение как това може да бъде осъществено, имайки предвид решението на Великобритания да напусне митническия съюз на ЕС след Брекзит.\r\n*** Прокуратурата на Южния район на Ню Йорк заведе съдебно дело срещу бившия турски министър на икономиката Зафер Чаглаян заради нарушаване на наложеното на Иран ембарго. Като обвиняеми са привлечени също бившия гуверньор  на „Халк банкасъ” Сюлейман Аслан, неговият заместник Левент Балкан и Абдуллах Хапани. По същото обвинение от година и половина  в Ню Йорк е съден турският скандален бизнесмен от ирански произход Реза Зарраб. Прокуратурата му иска присъда до 75 години затвор за банкови афери и пране на пари.\r\nПо отношение на Зафер Чаглаян и другите трима турски граждани сега привлечени под отговорност, обвиненията са формулирани като „лъжливи оповестявания” относно международни финансови транзакции. В обвинителния акт  бившият турски  министър е посочен като „елемент от организирана престъпна група, създадена за да нарушава ембаргото”. Поясненията са, че „той е казвал лъжи на компетентни представители на САЩ за да заобиколи и пробие наложеното над Иран ембарго; извършвал е пране на пари с фондове, свързани с незаконни транзакции за милиони долари; скривал е истинската същност на тези транзакции и с това е заблуждавал различни финансови институции.”.\r\nОсвен това към бившия турски министър има и обвинения за „вземана на лични подкупи под формата на кешови плащания и бижута за десетки милиони долари за изпълнението на плана за пробиване на ембаргото; одобрението на действията и стъпките на другите обвиняеми за реализацията на този план; съзнателната и умишлена защита и прокарване на самия план.”, посочва още изданието.\r\nЗафер Чаглаян е един от четиримата турски министри, които тогавашният турски премиер Реджеп Тайип Ердоган беше принуден да отстрани от правителството след гигантския корупционен скандал през декември 2013 година. Освен всичко друго, бившият министър на икономиката имаше сериозен личен проблем с  изключително скъпия си ръчен часовник и принуден да влезе в обяснителен режим. Включително и от трибуната на Меджлиса. Не му се получи и остана неубедителен. Както и сериозните съмнения към него и другите трима отстранени министри.\r\nСега прокуратурата на САЩ само потвърждава и вдига завесата за мащаба на корупционните практики на най-високо равнище в югоизточната ни съседка.\r\n*** Сирийската армия съобщи, че рано в четвъртък Израел е ударил една от позициите й в провинция Хама.\r\nСирийските военни отбелязаха, че двама души са били убити при въздушните удари, а също така са били причинени материални щети край град Масяф. Освен това сирийските власти  предупредиха за „опасните последици от подобни агресивни действия за сигурността и стабилността в региона“. \r\nОт Сирийската обсерватория за правата на човека подчертаха, че сградата на Центъра за научни изследвания е била ударена. Според САЩ тази агенция се занимава с производството на сирийските химически оръжия.\r\n*** Засега не е определена дата за визитата на президента на Франция Еманюел Макрон в Русия, но поканата вече е изпратена, съобщи прессекретарят на руския президент Дмитрий Песков. \r\n„Поканата е изпратена, но дата засега няма“, отбеляза Песков в кулоарите на Източния икономически форум, който се провежда във Владивосток.\r\n*** В четвъртък министърът на външните работи на Китай Уанг И заяви, че Пекин ще подкрепи ООН при налагането на допълнителни санкции срещу Северна Корея след скорошното ядрено изпитание, проведено от Пхенян.\r\n„Взимайки под внимание новото развитие на ситуацията на Корейския полуостров, Китай смята, че Съветът за сигурност към ООН трябва да отговори като предприеме необходимите мерки“, подчерта министърът.\r\n*** Ако зависеше от председателя на Европейския парламент Антонио Таяни, Великобритания щеше да чака до Коледа, за да започне преговорите за бъдещите отношения с Европейския съюз.\r\nВ интервю  за изданието Таяни отбеляза, че в четвъртък ще направи официално предложение пред евродепутатите оценката на Европейския съвет за това дали е постигнат „достатъчен прогрес“ в първата фаза от преговорите за Брекзит да бъде отложена за декември. Към момента се очаква това решение да бъде взето през октомври. \r\n„Ние имаме три неотменими приоритета, които са: правата на три и половина милиона граждани на ЕС, живеещи в Обединеното кралство; плащанията към ЕС: нито евро повече, нито евро по-малко от това, което блокът заслужава; а третата точка е Споразумението от Разпети петък, което дава решение за границата между Ълстър и Ирландия“, обясни председателят на Европейския парламент. \r\n„След като постигнем съгласие по тези три точки, ние можем да говорим за бъдещето. Без споразумение по тези въпроси, ние не можем да обсъждаме бъдещите отношения. Ние подчертахме, че досега не са направени никакви конкретни предложения, а единствено мъгляви такива“, допълни Таяни. \r\nСледващата редовна среща на върха след октомври е насрочена за 14 и 15 декември. Това означава, че дори Съветът да постанови, че е постигнат „достатъчен прогрес“, втората фаза от преговорите най-вероятно ще започне след Коледа и Нова година.\r\n*** Поне осем души са загинали, а други 21 са били ранени, след като ураганът „Ирма“ удари карибския остров Свети Мартин, заявиха в четвъртък службите за спешна медицинска помощ от френската страна на острова. \r\nПо-рано беше съобщено за шестима загинали на острова, който е разположен южно от остров  Ангила и е разделен между Нидерландия и Франция.", "date": "2017.09.07", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/09/07/2433379/dobrich-kristina-georgieva-specheli-gran-pri-na-xxi-izdanie-na-mezhdunarodniya-mladezhki-muzikalen-konkurs-nadezhdi-talanti-maystori.html", "text": "Кристина Георгиева спечели Гран при на XXI издание на Международния младежки музикален конкурс „Надежди, таланти, майстори“, който се проведе в Добрич. Това съобщи на пресконференция председателят на журито проф. Виктор Чучков, предаде кореспондентът на Радио „Фокус” – Варна. Кристина Георгиева е на 16 години, от София, в момента учи в България и посещава курсове при голям професор в Брюксел. Тя бе определена от проф. Чучков като „една невероятна цигуларка“. Кристина Георгиева получи покана за обучение в Италия от проф. Фаусто Еннио Ди Чезаре, пианист и диригент от академията „Санта Чечилия“ в Рим, който бе международното присъствие в тазгодишното жури на конкурса. \r\n„Но тя защити не само солистичното си представяне, тя се яви с камерна музика и с други категории. Защити първата награда и я надскочи и ние бяхме абсолютно единодушни“, отбеляза проф. Чучков. По думите му конкурсът е преминал при една перфектна организация, домакин е Община град Добрич. В някои от категориите са присъдени по две втори или трети награди и това е било неизбежно, защото по думите на председателя на журито не може да бъде наранен един млад талант, който заслужава признание и поощрение. \r\n„Това не е конкурс по математика, където се броят грешките. Тук се гледа талантът, вдъхновението, перфектността“, коментира проф. Чучков. Зам.-кметът „Хуманитарни дейности“ д-р Емилия Баева със задоволство заяви, че с този конкурс Добрич дава възможност за изява на младите и талантливи хора. Тя отправи думи на благодарност към участниците в конкурса за проявения интерес към него, към журито и към всички, които с труда си са допринесли за осъществяването на тазгодишното издание на „Надежди, таланти, майстори“. То ще завърши с концерт довечера в Огледална зала „Нели Божкова“, който е с начален час 18,00. Всеки един от журито - проф. Виктор Чучков, проф. Фаусто Еннио Ди Чезаре, Кремена Ачева и доц. \r\nОгнян Константинов ще изпълни музикални миниатюри като изборът на композиторите ще символизира името на самия конкурс. Другата изненада освен изпълненията на лауреатите е едно изпълнение на пиано на шест ръце с участието на проф. Чучков, проф. Ди Чезаре и Ана-Мария Дафова, дъщеря на диригента и композитора Йордан Дафов, който също бе член на журито. Конкурсът се проведе под патронажа на кмета на Добрич Йордан Йорданов. \r\nЖулиета НИКОЛОВА", "date": "2017.09.07", "title": "Добрич: Кристина Георгиева спечели Гран при на XXI издание на Международния младежки музикален конкурс „Надежди, таланти, майстори“"}
{"url": "http://www.focus-news.net/news/2017/09/07/2433380/veliko-tarnovo-pochina-v-bolnitsa-vodachat-na-ediniya-ot-tovarnite-avtomobili-katastrofirali-v-prohoda-na-republikata.html", "text": "Почина водачът на единия от товарните автомобили, катастрофирали в Прохода на Републиката в понеделник сутринта, съобщават от Областна дирекция на МВР – Велико Търново. 67-годишният турски гражданин е издъхнал вчера във великотърновската болница.\r\n„Фокус“ припомня, че в 06.00 часа в понеделник настъпи тежък пътен инцидент между три товарни автомобила, в района на село Въглевци. В резултат на това тежко пострада водачът на единия автомобил – турски гражданин, настанен е за лечение във великотърновската болница. Водачът и пътник от другия товарен автомобил също бяха откарани в болница, но след преглед са били освободени за домашно лечение. Причините за произшествието са в процес на изясняване. По случая е започнато досъдебно производство.", "date": "2017.09.07", "title": "Велико Търново: Почина в болница водачът на единия от товарните автомобили, катастрофирали в Прохода на Републиката"}
{"url": "http://www.focus-news.net/news/2017/09/07/2433381/ep-reshenie-na-sada-na-es-za-bezhantsite-bez-poveche-opravdaniya-za-zabavyane-na-transferite-ot-italiya-i-gartsiya.html", "text": "Докладчикът на Европейския парламент по резолюцията относно решенията за преместване Ска Келер (Зелените, Германия) и председателят на комисията по граждански свободи Клод Морайс (С&Д, Великобритания) приветстваха решението на Съда на Европейския съюз, съобщава Европейският парламент.   \r\nДнес Съдът отхвърли обжалването от страна на Унгария и Словакия на решението на ЕС за преместване на бежанци от Гърция и Италия, като заяви, че схемата „действително допринася за това Гърция и Италия да се справят с последиците от миграционната криза през 2015 г. и мерките са пропорционални“. \r\nСка Келер каза: „Сега, когато и Съдът на ЕС отхвърли обжалването на Унгария и Словакия срещу преразпределението на бежанците, вече няма поводи за оправдание. В крайна сметка онези държави членки, които досега бойкотираха преразпределението, също трябва да изпълнят задълженията си. Солидарността в ЕС не е еднопосочна улица. Правителствени лидери като Виктор Орбан не могат да изискват повече средства за защита на границите, докато блокират приема на бежанци от Гърция и Италия“. \r\nТя добави: „Това решение е крайъгълен камък за ЕС. Съдът на ЕС потвърди, че солидарността е ключов принцип за общата политика в областта на предоставянето на убежище. Всички държави членки трябва да изпълняват задълженията си. Не е нормално, че повечето страни все още изостават в това. Европейската комисия също трябва да предприеме последващи действия във връзка с процедурите за нарушение срещу Унгария, Чешката република и Полша, които не изпълняват ангажиментите си“. \r\nКлод Морайс заяви: „Държавите членки не могат да бягат от своите отговорности; днешната присъда доказа това. Парламентът системно призоваваше държавите членки да изпълнят бързо ангажиментите си след приемането на механизма за преместване през 2015 г. Въпреки това, две години по-късно, са преместени само 28 000 от 160 000 души“. \r\nСпоред Морайс „фактът, че държавите членки са преместили от Италия и Гърция по-малко от една четвърт от скромната цифра от 160 000 души разкрива значителни пропуски в отговора на ЕС на най-голямата бежанска криза на континента от Втората световна война насам. Необходимо е спешно да изготвим организиран и хуманен отговор“. Бързи факти \r\nНа фона на масираната миграция и бежанските кризи през лятото на 2015 г. ЕС прие две спешни решения за преместване на хиляди бежанци. 160 000 лица, търсещи убежище, с висок шанс да получат статут на бежанци от Италия и Гърция трябва да бъдат преместени до септември 2017 г. в други държави членки, където да бъдат обработени техните молби. \r\nУнгария и Словакия се обърнаха към Съда на ЕС да анулира второто решение, което предвижда преместването на 120 000 лица, търсещи убежище, с твърдението, че правното основание е погрешно и че решението не е пропорционално или адекватно за целта си. \r\nМиналия юни Европейската комисия обяви започването на процедури за нарушение срещу Чешката република, Унгария и Полша за неспазване на задълженията им по решенията за преместване. Досега нито Унгария, нито Полша са преместили някого от квотата си, докато Чешката република не го е направила от август 2016 г. \r\nСпоред данни на ВКБООН към момента в Гърция са останали около 50 000 лица, търсещи убежище. В Италия през 2016 г. пристигнаха рекордните 181 436 души. Досега тази година в страната са пристигнали 99 742 души, главно от Либия.", "date": "2017.09.07", "title": "ЕП: Решение на Съда на ЕС за бежанците: без повече оправдания за забавяне на трансферите от Италия и Гърция"}
{"url": "http://www.focus-news.net/news/2017/09/07/2433382/marinela-toteva-kandidat-za-chlen-na-prokurorskata-kolegiya-na-vss-tryabva-da-se-reagira-tvardo-na-opitite-za-vanshna-namesa-v-sadebnata-sistema.html", "text": "Трябва да се реагира твърдо на опитите за външна намеса в съдебната система. Това каза Маринела Тотева, кандидат за член на прокурорската колегия на ВСС от квотата на Народното събрание, предложена от ПГ на „БСП за България“, предаде репортер на Агенция „Фокус“. „ВСС следва да упражнява ефективен контрол на магистратите на всички нива“, заяви тя. „Ако стана член на ВСС, ще предложа да се завишат изискванията към комисиите за професионална етика по места“, обясни Маринела Тотева. Според нея трябва да се премине към програмно бюджетиране на съдебната система, което ще доведе до обективност и прозрачност. \r\nБиляна ИВАНОВА", "date": "2017.09.07", "title": "Маринела Тотева, кандидат за член на прокурорската колегия на ВСС: Трябва да се реагира твърдо на опитите за външна намеса в съдебната система"}
{"url": "http://www.focus-news.net/news/2017/09/07/2433383/veliko-tarnovo-nad-50-tvortsi-shte-se-vklyuchat-v-tazgodishniya-festival-na-zanayatite-na-samovodskata-charshiya.html", "text": "Над 50 творци ще се включат в тазгодишния Фестивал на занаятите на Самоводската чаршия във Велико Търново. Събитието е част от тридневния празник – Нощ на Самоводската чаршия, който ще се проведе от 22-ри до 24-ти септември, каза пред журналисти във Велико Търново Борислав Йорданов, управител на Общинското туристическо предприятие „Царевград Търнов“, предаде репортер на Радио „Фокус“ – Велико Търново. Той уточни , че тридневната програма съчетава  минало и настояще в занаятите, традициите, музиката и съвременното изкуство. \r\n„През трите дни ще има изложение на занаяти, в което над 50 творци ще покажат ръчно изработена керамика, бижута, аксесоари, кожени изделия, плъсти и други. В базара на продукти и храни с еко произход ще се предлага ръчно точена юфка, различни видове сирена и сладка, лютеница, продукти от козе мляко и печени на мангал кестени“, обобщи Борислав Йорданов. Той подчерта, че местните майстори ще демонстрират своите занаяти и ще дават уроци на желаещите да се научат. Предвидени са и изпълнения на улични артисти и музиканти, различни пърформанси, интерактивни игри и детски представления. Освен това 10 млади художници от Сърбия, Македония и България ще се включат в Международния пленер „Живопис“ на Чаршията. \r\n„Те ще рисуват на открито от 18 до 23 септември, а на 24 септември творбите им ще бъдат показани в благотворителна изложба“, разказа още управителят на общинската туристическа агенция. За всяка една от вечерите е предвиден и специален концерт на родни изпълнители, който ще завършва с атрактивно огнено шоу от 22.00 часа. Нощта на Самоводската чаршия и Фестивалът на занаятите се организират от Общинска агенция по туризъм „Царевград Търнов“ и Община Велико Търново. Събитието е вдъхновено от Европейската инициатива „Нощ на музеите“. Началото му е поставено през 2011 година, а изминалите шест издания привлякоха хиляди посетители от цялата страна и чужбина.\r\nЛуиза ТРАНЧЕВА", "date": "2017.09.07", "title": "Велико Търново: Над 50 творци ще се включат в тазгодишния Фестивал на занаятите на Самоводската чаршия"}
{"url": "http://www.focus-news.net/news/2017/09/07/2433384/dimitar-margaritov-kzp-otkrihme-narusheniya-pri-avtomobilni-zastrahovateli.html", "text": "Комисията за защита на потребителите (КЗП) извършва анализ на общите условия на застрахователните компании. Фокусът в момента е върху автомобилните застраховки, обяви председателят на комисията Димитър Маргаритов в „Преди всички” по БНР. Това съобщиха от пресцентъра на КЗП. „Автомобилните застраховки са едни от най-разпространените и често потребителите имат проблеми с отговорността на застрахователя при кражба на автомобила или при неговото повреждане”, посочи Маргаритов. Той каза, че един от очерталите се проблеми е неоснователният според Комисията опит на застрахователите да се освободят от отговорност при кражба на лекия автомобил, ако талонът за него е бил вътре. Кодексът за застраховането обаче съвсем категорично и изчерпателно изброява случаите, в които застрахователят може да се освободи от отговорност, подчерта председателят. \r\n„Мисля, че както с повечето икономически оператори, при които до момента сме откривали неравноправни клаузи в общите условия, така и тук ще успеем да изчистим нарушенията и това ще е от полза за потребителите”, добави Маргаритов. \r\nНа въпрос на водещия дали рекламните есемеси от търговци са законни и как може да се противодейства на това председателят отговори, че никой няма право да изпраща съобщения, ако потребителят не е дал изрично съгласието си да получава такива. \r\n„Още повече, че това често представляват, както оферти за сключване на договори, така и някакъв тип игри, които водят до необходимост от заплащане на суми. Обикновено потребителят дори не разбира и когато получи следващата си фактура, установява, че е приел предложението да участва в някаква игра или да му бъдат изпращани други такива кратки текстови съобщения с информация, срещу което той заплаща понякога немалки суми. Това не е законосъобразно и начинът постепенно да бъде изчистено напълно от оборота е да се подават сигнали, за да можем заедно с колегите от Комисията за регулиране на съобщенията да извършваме проверки и да санкционираме нарушителите”, обясни Маргаритов.  \r\nВъв връзка с разпространената от ГДБОП информация за спрени 14 интернет сайта председателят посочи, че един от тях е именно на фирмата („Травел Базар”), извършвала продажбата на неосъществените пътувания до Гърция. Намесата на Комисията за защита на потребителите по казуса доведе до глоби за нарушителите, затваряне на сайта и отнемане регистрацията на туроператора „Мадес Груп”. \r\n„ГДБОП беше сезирана от нашето ведомство по повод на това, че ние сме имали и предходна заповед за затваряне на дейността на този търговец. Сега санкцията за него е двойна, тъй като така предвижда и законът. Дейността вече е преустановена. За установените нарушения сме информирали и министъра на туризма, тъй като в случая той може да заличи регистрацията на некоректен туроператор. Що се отнася до компенсацията, която потребителите могат и трябва да получат, тя е свързана със задължителната застраховка „професионална отговорност”, която всеки туроператор и турагент е длъжен да сключи. Дори и да бъде преустановена дейността му, застраховката служи като обезщетение за всички авансово заплатени суми по отношение на неслучили се пътувания”, информира председателят. \r\nМаргаритов даде положителна комплексна оценка на отминаващия летен сезон, като подчерта, че този случай, както и няколкото опита на ресторантьори да въведат нерегламентирано различни такси от типа „празен стол”, „празна чиния” и пр. са недопустими, но единични. Според него гаранциите за това, че некоректните практики би трябвало да се избягват за в бъдеще е и рефлексията върху имиджа на тези търговци. „Ако някой си мисли, че може да извади полза от такова нещо, според мен, той греши. Това е една лоша реклама. За съжаление, тя може да се превърне в лоша реклама на целия туристически продукт, особено когато придобива и обществена гласност”, завърши Маргаритов.", "date": "2017.09.07", "title": "Димитър Маргаритов, КЗП: Открихме нарушения при автомобилни застрахователи"}
{"url": "http://www.focus-news.net/news/2017/09/07/2433385/veliko-tarnovo-vlakova-kompozitsiya-vremenno-e-bila-spryana-na-gara-kesarevo-zaradi-zabraven-sak-s-drehi.html", "text": "Влакова композиция временно е била спряна на гара Кесарево Забравен сак с дрехи, съобщават от Областна дирекция на МВР – Велико Търново. Вчера в 07.30 часа на тел. 112 е получен сигнал от началника на пътнически влак, движещ се по направление Горна Оряховица – Шумен. Той е съобщил, че при обход на влака в един от вагоните е намерил изоставен сак. Влакът незабавно е бил спрян на гара – Кесарево, пътниците са били евакуирани. Композицята е била изтеглена до жп гара Стражица, с цел да се освободи релсовия път, а районът е бил отцепен. След извършен оглед от служители на СОБТ е установено, че чантата съдържа само дрехи. По случая е образувана преписка.", "date": "2017.09.07", "title": "Велико Търново: Влакова композиция временно е била спряна на гара Кесарево заради забравен сак с дрехи"}
{"url": "http://www.focus-news.net/news/2017/09/07/2433386/plamena-apostolova-kandidat-za-chlen-na-prokurorskata-kolegiya-na-vss-kadroviyat-podbor-v-sadebnata-sistema-osven-prozrachen-tryabva-da-bade-i-obektiven.html", "text": "Кадровият подбор в съдебната система освен прозрачен, трябва да бъде и обективен. Това каза Пламена Апостолова, кандидат за член на прокурорската колегия на ВСС, предложена от ПГ на ДПС, предаде репортер на Агенция „Фокус“. „Ако заплатите ни са добри ВСС да подбира за системата само най-добрите юристи“, коментира тя. „Каузата, за която ще работя ако стана член на ВСС, е да създадем нормални условия за ефективни условия за магистратите“, заяви Пламена Апостолова. „Въвеждането на достатъчно обективен първоначален показател за сложност на разпределението на дела ще доведе до уравняването на натоварването на отделните магистрати“, обясни тя. Нужно е комуникацията да бъде на разбираем език. Съдебната система трябва да се научи да говори за себе си“, каза още Пламена Апостолова.\r\nБиляна ИВАНОВА", "date": "2017.09.07", "title": "Пламена Апостолова, кандидат за член на прокурорската колегия на ВСС: Кадровият подбор в съдебната система освен прозрачен, трябва да бъде и обективен"}
{"url": "http://www.focus-news.net/news/2017/09/07/2433387/po-predlozhenie-na-gerb-narodnoto-sabranie-napravi-promeni-v-sastava-na-tri-parlamentarni-komisii.html", "text": "По предложение на ГЕРБ Народното събрание направи промени в състава на три парламентарни комисии, предаде репортер на Агенция „Фокус“. На мястото на Теодора Георгиева от ГЕРБ като член на Комисията по икономическа политика и туризъм бе избран Георги Динев от ГЕРБ. „За“ тази промяна гласуваха 142 народни представители и се въздържаха – 5. Със 145 гласа „за“ и 3 „въздържал се“ на мястото на Георги Динев като член в Комисията по въпросите на децата, младежта и спорта бе избрана Теодора Георгиева. За член на Комисията по земеделието и храните бе избран Георги Станков от парламентарната група на ГЕРБ. „За“ това гласуваха 146 народни представители , „против“ – 0  и „въздържали се“- 7.   \r\nДеница КИТАНОВА", "date": "2017.09.07", "title": "По предложение на ГЕРБ Народното събрание направи промени в състава на три парламентарни комисии"}
{"url": "http://www.focus-news.net/news/2017/09/07/2433388/interfaks-petro-poroshenko-opredeli-rusiya-kato-osnovnata-voenna-zaplaha-za-ukrayna.html", "text": "Президентът на Украйна Петро Порошенко определи Русия като основната военна заплаха за своята държава, предава Интерфакс. \r\n„Главната заплаха от страна на Русия за съжаление е военна. Засега няма никакви признаци за това Москва да е готова да отстъпи от Донбас или да се изтегли от Крим“, отбеляза в четвъртък Порошенко по време на ежегодното изявление пред парламента. \r\nТой допълни, че „има все повече доказателства за това, че Русия се подготвя за настъпателна война от континентален мащаб“. \r\n„Например руско-белоруските учения „Запад 2017“... Макар че по-уместно би било да бъдат наречени „антизападни“. Разбира се именно затова, а не поради някакви други причини, ние засилихме контрола по всички държавни граници“, уточни Порошенко.  Мария Динкова", "date": "2017.09.07", "title": "Интерфакс: Петро Порошенко определи Русия като основната военна заплаха за Украйна"}
{"url": "http://www.focus-news.net/news/2017/09/07/2433389/okrazhna-prokuratura-pazardzhik-povdigna-obvinenie-i-zadarzha-za-72-chasa-lazar-vlaykov.html", "text": "Окръжна прокуратура – Пазарджик повдигна обвинение и задържа за 72 часа Лазар Влайков. Това съобщиха от пресцентъра на Окръжна прокуратура – Пазарджик. Влайков е обвинен, за това че на 31 август/1 септември 2017 г. в ресторант „Градина“ не е взел необходимите мерки за сигурност и от това е последвало причиняване на смъртта на Н.Т.\r\nС оглед тежестта на обвинението и опасността Влайков да се укрие или да извърши друго престъпление същият е задържан, а утре – 8 септември 2017 г., ОП – Пазарджик ще внесе в съда искане за вземане на мярка за неотклонение „задържане под стража“.\r\nПовече информация ще бъде предоставена днес, в 14.30 часа, в сградата на ОДМВР – Пазарджик от говорителя на главния прокурор и директора на ОДМВР-Пазарджик.„Фокус“ припомня: Лазар Влайков, който доскоро заемаше поста на председател на Общинския съвет в град Септември бе изключен от ГЕРБ, след като с неговия пистолет бе застрелян собственик на заведение в село Виноградец. Прокуратурата работи по две версии - първата е, че смъртоносният изстрел е произведен от 6-годишно дете, а втората, че е дело на самия Влайков. По-рано днес Общинският съвет в Септември единодушно гласува оставката му и избра за свой нов председател Кирил Тодорин от ГЕРБ.", "date": "2017.09.07", "title": "Окръжна прокуратура-Пазарджик повдигна обвинение и задържа за 72 часа Лазар Влайков"}
{"url": "http://www.focus-news.net/news/2017/09/07/2433390/dobrich-v-grada-se-provede-zaklyuchitelnoto-zasedanie-na-zhurito-na-hh-mezhdunaroden-mladezhki-muzikalen-konkurs-nadezhdi-talanti-maystori.html", "text": "Днес в Огледална зала „Нели Божкова“ се проведе заключителното заседание на журито на ХХІ Международен младежки музикален конкурс „Надежди, таланти, майстори“ - Добрич, което се провежда в периода 4 - 8 септември 2017 г. Това съобщиха от пресцентъра на Община град Добрич. Конкурсът се организира от Общината и е под патронажа на кмета Йордан Йорданов. Председател на журито е проф. Виктор Чучков (пиано), членовете са: проф. Фаусто Ди Чезаре (пиано), Кремена Ачева (флейта), доц. Огнян Константинов (виола), Йордан Дафов (диригент, композитор). Журито присъди следните награди:\r\nСолисти инструменталисти\r\nПърва А група (от 6 до 10 години)\r\nСолисти инструменталисти - пиано\r\nОтлично представяне\r\nВероника Павлова Илиева\t\t\r\nНУИ ''Проф. Веселин Стоянов'' гр. Русе\r\nпреподавател Евгени Желязков\r\nМного добро представяне\r\nАдриана Стилиянова Кънева \t\t\t\r\nМузикален клуб „Весела“ гр. Габрово\r\nпреподавател Весела Пенева\t\r\nДобро представяне\r\nКонстантин Радостинов Башиков\t\r\nНУМСИ „Проф. Панчо Владигеров“ гр. Бургас\r\nпреподавател Яна Райчева\t\r\nБогомил Димитров\t\t\t\r\nНУИ „Добри Христов“ гр. Варна\r\nпреподавател Боян Бъчваров\r\nПоощрение за най - малък участник\r\nЕлица Тодорова Тодорова\t\t\r\nКлуб „Пианисимо“ гр. Силистра\r\nпреподавател Лилия Пейчева-Тодорова\r\nСолисти инструменталисти - цигулка\r\nОтлично представяне\r\nАлександра Николаева Илиева\t\t\r\nНУИ „Добри Христов“ гр. Варна\r\nпреподавател Евгения Паскова\r\nМного добро представяне\r\nМоника Преславова Панова\t\t\t\t\r\nНУИ „Добри Христов“ гр. Варна\r\nпреподавател Евгения Паскова\r\nСолисти инструменталисти  - виолончело\r\nПоощрение\r\nХана Георгиева Георгиева\t\t\r\nНУИ „Добри Христов“ гр. Варна\r\nпреподавател Недялка Ганчева\t\r\nПърва Б възрастова група  / от 11 до 13 години /\r\nСолисти инструменталисти - пиано\r\nЛауреат на първа награда  /диплом и парична награда /\r\nБорис Митков Биков\t\t\t\t\r\nНУМТИ “Добрин Петков“, гр. Пловдив\r\nпреподавател Светлана Косева\r\nЛауреат на втора награда  /диплом и парична награда /\r\nСветослав Цветанов Цифудин\t\t\r\nМузикален клуб „Весела“ гр. Габрово\r\nпреподавател Весела Пенева\t\t\r\nБиляна Костадинова Динкова\t\r\nНУМТИ „Добрин Петков“ гр. Пловдив\r\nпреподавател Светлана Косева\t\r\nКристиян Емилов Ангелов\t\t\r\nНУИ „Проф. Веселин Стоянов“ гр. Русе\r\nпреподавател Веселинка Иванова\r\nЛауреат на трета награда /диплом и парична награда /\r\nЕмили Красимирова Цонева \t\t\t\r\nМузикален клуб „Весела“ гр. Габрово\t\r\nпреподавател Весела Пенева\t\r\nПоощрение /диплом/\r\nАлександра Спасова Даскалова\t\r\nСУ „Емилиян Станев“ гр. Велико Търново\r\nпреподавател Мирела Валявичарска\r\nТеодора Спасова Даскалова\t\t\r\nСУ „Емилиян Станев“ гр. Велико Търново\r\nпреподавател Мирела Валявичарска  \r\nСолисти инструменталисти - цигулка\r\nЛауреат на първа награда – не се присъжда\r\nЛауреат на втора награда /диплом и парична награда /\r\nБоряна Йорданова Желева\t\t\t\r\nНУИ „Добри Христов“ гр. Варна\r\nпреподавател Евгения Паскова\r\nЛауреат на трета награда – не се присъжда\r\nСолисти инструменталисти - флейта\r\nЛауреат на първа награда  /диплом и парична награда/\r\nЕлица Кремен Митова\t\t\r\nНМУ „Любомир Пипков“ гр. София\r\nпреподавател Кремена Ачева\r\nЛауреат на втора награда – не се присъжда\r\nЛауреат на трета награда – не се присъжда\r\nВтора възрастова група / от 14 до 17 години /\r\nСолисти инструменталисти - цигулка\r\nЛауреат на първа награда  /диплом и парична награда /\r\nКристина Станиславова Георгиева \r\nНМУ „Любомир Пипков“ гр. София\r\nпреподавател Леонид Кербел\r\nАлександър Георгиев Зайранов\t\r\nНУИ „Добри Христов“ гр. Варна и НБУ гр. София\r\nпреподаватели Евгения Паскова и проф. Марио Хосен   \r\nЛауреат на втора награда /диплом и парична награда/\r\nВиктория Ивайлова Маринова\t\t\t\r\nНУИ „Панайот Пипков“ гр. Плевен и НБУ гр. София\r\nпреподаватели Момчил Мончев и проф. Марио Хосен\t\r\nВиктория Николаева Даскалова\t\t\r\nНУИ ''Проф. Веселин Стоянов'' гр. Русе\r\nпреподавател Алекси Драганов\r\nЛауреат на трета награда /диплом и парична награда /\r\nСвилена Венциславова Иванова\t\t\r\nНУИ „Добри Христов“ гр. Варна\r\nпреподавател Антоанета Илиева\t\r\nСолисти инструменталисти - пиано\r\nЛАУРЕАТ НА ПЪРВА НАГРАДА /диплом и парична награда/\r\nХасан Денисов Игнатов\t\t\r\nНУИ „Добри Христов“ гр. Варна\r\nпреподавател Мария Гинева\r\nИбрахим Денисов Игнатов\t\t\r\nНУИ „Добри Христов“ гр. Варна\r\nпреподавател Мария Гинева\r\nЛауреат на втора награда /диплом и парична награда /\r\nКатрин Горан Терзич\t\t\t\t\r\nНУИ ''Проф. Веселин Стоянов'' гр. Русе\r\nпреподавател Евгени Желязков\r\nЛауреат на трета награда /диплом парична награда \r\nМартин Дариуш-Томаш Пулз\t\t\t\r\nНУИ „Добри Христов“ гр. Варна\r\nпреподавател Боян Бъчваров\r\nПоощрение /диплом/\r\nТеодора Пламенова Маркова\t\t\r\nНМУ „Любомир Пипков“ гр. София\r\nпреподавател Димитър Буйнозов\t\r\nЯна Василева Лолова\t\t\r\nНМУ „Любомир Пипков“ гр. София\r\nпреподавател Цвета Кунчева\r\nСолисти инструменталисти - виолончело\r\nЛауреат на първа награда – не се присъжда\r\nЛауреат на втора награда /диплом и парична награда/\r\nГеорги Викторович Михеев\t\t\t\r\nНУИ „Добри Христов“ гр. Варна\r\nпреподавател Ваня Николчева\r\nЛауреат на трета награда -  не се присъжда\r\nСолисти инструменталисти - флейта\r\nЛауреат на първа награда /диплом и парична награда /\r\nДимитър Димитров\t\t\t\t\r\nНУИ „Проф. Веселин Стоянов“ гр. Русе\r\nпреподавател Красимира Великова\r\nЛауреат на втора награда -  не се присъжда\r\nЛауреат на трета награда – не се присъжда\r\nПоощрение /диплом/\r\nЛаура Михаел Цайтлер\t\t\r\nНУИ ''Проф. Веселин Стоянов'' гр. Русе\r\nпреподавател Красимира Великова\r\nТраян Пламенов Марчев\t\t\t\r\nНУИ „Проф. Веселин Стоянов“ гр. Русе\r\nпреподавател Красимира Великова\r\nТрета възрастова група / от 18 до 25 години /\r\nСолисти инструменталисти - пиано\r\nЛауреат на първа награда – не се присъжда\r\nЛауреат на втора награда /диплом и парична награда/ \r\nУанг Дзъ, Китай\t\t\t\t\r\nНМА „Проф. Панчо Владигеров“ гр. София\r\nпреподавател проф. Даниела Андонова\r\nЛауреат на трета награда – не се присъжда\r\nСолисти инструменталисти - цигулка\r\nЛауреат на първа награда /диплом и парична награда/\r\nМартин Георгиев Зайранов\t\t\t\r\nНУИ „Добри Христов“ гр. Варна и НБУ гр. София\r\nпреподаватели Евгения Паскова и проф. Марио Хосен   \r\nЛауреат на втора награда – не се присъжда\r\nЛауреат на трета награда – не се присъжда\r\nСолисти инструменталисти - виолончело\r\nЛауреат на първа награда /диплом и парична награда/\r\nМомчил Пламенов Пандев\t\t\t\r\nНМУ „Любомир Пипков“ гр. София\r\nпреподавател Даниела Черпокова\r\nЛауреат на втора награда – не се присъжда\r\nЛауреат на трета награда – не се присъжда\r\nКатегория клавирно дуо\r\nПърва възрастова група  / до 14 ГОДИНИ /\r\nЛауреат на първа награда  /диплом и парична награда /\r\nЕмили Красимирова Цонева и Светослав Цветанов Цифудин \r\nМузикален клуб „Весела“ гр. Габрово\r\nпреподавател Весела Пенева\t\r\nЛауреат на втора награда /диплом и парична награда/\r\nАлександра Спасова Даскалова и  Теодора Спасова Даскалова \r\nСУ „Емилиян Станев“ гр. Велико Търново\r\nпреподавател Мирела Валявичарска  \r\nЛауреат на трета награда /диплом и парична награда /\r\nВиктория Георгиева Георгиева и Елица Руменова Драгиева \r\nНУИ „Добри Христов“ гр. Варна\r\nпреподавател Диана Койнова\r\nВтора възрастова група  /от 15 до 19 години /\r\nЛауреат на първа награда  /диплом и парична награда /\r\nМартин Дариуш-Томаш Пулз и Никола Валентинов Колчев  \r\nНУИ „Добри Христов“ гр. Варна\r\nпреподавател Диана Койнова\r\nЛауреат на втора награда  - не се присъжда\r\nЛауреат на трета награда – не се присъжда\r\nКатегория учител - ученик\r\nТрета възрастова група /от 20 до 25 години /\r\nЛАУРЕАТ НА ПЪРВА НАГРАДА  /диплом и парична награда./\r\nЕлица Мирчева  НМА ”Проф. Панчо Владигеров” гр. София \r\nи проф. Ростислав Йовчев\r\nЛауреат на втора награда  - не се присъжда\r\nЛауреат на трета награда – не се присъжда\r\nКатегория акомпанимент\r\nЛауреат на първа награда - /диплом и парична награда/\r\nЯна Василева Лолова\t\t\r\nНМУ „Любомир Пипков“ гр. София\r\nпреподавател Цвета Кунчева\r\nЛауреат на втора награда – не се присъжда\r\nЛауреат на трета награда – не се присъжда\r\nКатегория камерна музика\r\nПърва възрастова група / до 19 години /\r\nЛАУРЕАТ НА ПЪРВА НАГРАДА /диплом и парична награда /\r\nСонатно дуо „Appassionato“ \r\nДимитър Димитров - флейта\t\r\nНУИ ''Проф. Веселин Стоянов'' гр. Русе\r\nпреподавател Красимира Великова\t\t\t\r\nНиколай Димитров - пиано\r\nНУИ ''Проф. Веселин Стоянов'' гр. Русе\r\nпреподавател Красимира Великова\r\nЛауреат на втора награда /диплом и парична награда /\r\nСтрунно дуо  \r\nКристина Станиславова Георгиева - цигулка\r\nНМУ „Любомир Пипков“ гр. София\r\nпреподавател Леонид Кербел\r\nМомчил Пламенов Пандев - виолончело\r\nНМУ „Любомир Пипков“ гр. София\r\nпреподавател Даниела Черпокова\r\nЛауреат на трета награда /диплом и парична награда /\r\nДуо цигулка и пиано\r\nВиктория Даскалова - цигулка\r\nНУИ ''Проф. Веселин Стоянов'' гр. Русе\r\nпреподавател Алекси Драганов\t\t\t\r\nКатрин Терзич - пиано\r\nНУИ ''Проф. Веселин Стоянов'' гр. Русе\r\nпреподавател Евгени Желязков\r\nТрета възрастова група\t/от 26 до 35 години /\r\nЛауреат на първа награда  /диплом и парична награда /\r\nДуо Цанова - Македонски \r\nНадежда Димитрова Цанова - пиано \t\r\nПетър Ангелов Македонски – тромпет\r\nЛауреат на втора награда – не се присъжда\r\nЛауреат на трета награда – не се присъжда\r\nГран при /диплом и парична награда /\r\nКристина Станиславова Георгиева - ЦИГУЛКА\r\nНМУ „Любомир Пипков“ гр. София\r\nпреподавател Леонид Кербел", "date": "2017.09.07", "title": "Добрич: В града се проведе заключителното заседание на журито на ХХІ Международен младежки музикален конкурс „Надежди, таланти, майстори“"}
{"url": "http://www.focus-news.net/news/2017/09/07/2433391/svetlana-boshnakova-kandidat-za-chlen-na-prokurorskata-kolegiya-na-vss-za-efektivno-raboteshta-sadebna-sistema-tryabva-da-badat-izbirani-nay-podgotvenite-i-motivirani-mladshi-magistrati.html", "text": "За постигане на ефективно работеща съдебна система още на нейния вход за младши магистрати да бъдат избрани най-подготвените и мотивирани колеги. Това каза Светлана Бошнакова, кандидат за член на прокурорската колегия на ВСС, предложена от ПГ на „БСП за България“, предаде репортер на Агенция „Фокус“. „Анализът на резултатите от последните проучвания показва, че понастоящем остават незаети места. Мисля, че са около 46 - 47“, коментира тя. „Ще предложа за обсъждане законова забрана за прескачане на нива при кариерното развитие“, заяви Светлана Бошнакова. „Следва да се осигурят регулярни срещи между ВСС и административните ръководители на всички звена“, каза още тя. \r\nБиляна ИВАНОВА", "date": "2017.09.07", "title": "Светлана Бошнакова, кандидат за член на прокурорската колегия на ВСС: За ефективно работеща съдебна система трябва да бъдат избирани най-подготвените и мотивирани младши магистрати"}
{"url": "http://www.focus-news.net/news/2017/09/07/2433392/prof-svetla-bachvarova-bsp-promenite-v-zakona-za-opazvane-na-selskostopanskoto-imushtestvo-shte-sazdadat-mnogo-novi-problemi-a-nyama-da-reshat-starite.html", "text": "Промените в Закона за опазване на селскостопанското имущество ще създадат по-скоро много нови проблеми, отколкото да решат старите. Това каза народният представител от ПГ на „БСП за България“ проф. Светла Бъчварова по време на дебатите по промените в Закона за опазване на селскостопанското имущество, с които предлагат санкции за собствениците на животни, пуснали ги през селскостопански земи, а не както в сега действащото законодателство глобата да се налага на прекия извършител на деянието, предаде репортер на Агенция „Фокус“. „Предвижда се увеличаването на административната санкция, т.е. собствениците на животни да плащат санкция в размер от 200 до 500 лв. при първо нарушение и от 600 лв. до 1000 лв. при всяко следващо нарушение“, коментира проф. Бъчварова. По думите ѝ тук възникват два проблема. „Собствениците на животни ще бъдат два пъти санкционирани, тъй като по действащия закон на тях трябва да им бъдат отнети и втори път административна санкция“, каза проф. Бъчварова. Според нея това ще е изключително тежко наказание за собствениците на животни. Тя поясни, че „БСП за България“ ще подкрепи този закон, но държат да има дълъг срок за обсъждане. \r\nДеница КИТАНОВА", "date": "2017.09.07", "title": "Проф. Светла Бъчварова, БСП: Промените в Закона за опазване на селскостопанското имущество ще създадат много нови проблеми, а няма да решат старите"}
{"url": "http://www.focus-news.net/news/2017/09/07/2433393/galina-matanova-zam-kmet-na-panagyurishte-nyama-da-ostavim-sluchaya-s-2-godishnoto-dete-da-bade-potulen-a-shte-izyasnim-vsichki-fakti-po-nego.html", "text": "Необходимо е да получим всички гледни точки по случай с 2-годишното дете от Панагюрище, взето от детска градина с наранявания по лицето. Това каза за Радио „Фокус“ – Пазарджик заместник-кметът на Община Панагюрище Галина Матанова. „Ще изясним всички обстоятелства и ще вземем решение като община в рамките на своите правомощия. От РУО-Пазарджик също ще направят своя методическа проверка. В никакъв случай няма да оставим случая да бъде потулен. Според първоначалните обяснения на директора на детското заведение детето е било захапано от друго, по-голямо дете, по време на игра и не е оказвано физическо насилие върху 2-годишното дете“, коментира Матанова. \r\nТя допълни, че ще поиска отговор на въпроса защо не са повикани родителите, не е повикана медицинска помощ преди обяд, а е изчакано да приключи денят. „Животът и здравето на децата ни са безценни, те са най-важни и е недопустимо да се случват инциденти с тях“, каза също Матанова.\r\nВаня НИКОЛОВА", "date": "2017.09.07", "title": "Галина Матанова, зам.-кмет на Панагюрище: Няма да оставим случая с 2-годишното дете да бъде потулен, а ще изясним всички факти по него"}
{"url": "http://www.focus-news.net/news/2017/09/07/2433394/pravitelstvoto-otpusna-120-000-lv-na-13-obshtini-za-remont-vazstanovyavane-izgrazhdane-i-dovarshvane-na-voenni-pametnitsi.html", "text": "Правителството одобри допълнителни трансфери в размер на 120 000 лв. по бюджетите на 13 общини за ремонт, възстановяване, изграждане и довършване на военни паметници. Средствата са предвидени в централния бюджет и са разпределени след постъпили искания от областните комисии „Военни паметници“ и от общини. Това съобщиха от правителствената информационна служба. Финансиране получават проекти, за които има готовност да бъдат реализирани в кратки срокове. Това са ремонтът на параклиса-костница „Св. Арх. Михаил“ във военното гробище-музей в Добрич, ремонтът на храма-костница „Св. Троица“ в с. Гюешево, възстановяването на арката на входа на 5-и конен полк в гр. Брезник, ремонтите на военния паметник в с. Равногор и на паметника-костница в гр. Тръстеник, доизграждането на паметник с имената на загиналите във войните от гр. Средец (бивше с. Карабунар), довършване на военен паметник в с. Драгичево и изграждане на паметник на генерал-майор Ваклин Церковски в кв. Църква, община Перник, ремонт на паметниците на загиналите във войните в с. Агатово и в с. Горна Росица, на паметника-костница „Св. Иван Рилски“ в гр. Кресна, на къщата-паметник „Полк. Серафимов“ и на паметника на загиналите във войните в с. Свежен, както и на храм-паметника „Св. Вкмч Георги Победоносец“ в с. Левуново, доизграждане в Силистра на Стена на славата на загиналите във Втората световна война чинове от 31-и пехотен полк и изграждане на нов мемориален комплекс с паметник на загиналите във войните в с. Драговищица.", "date": "2017.09.07", "title": "Правителството отпусна 120 000 лв. на 13 общини за ремонт, възстановяване, изграждане и довършване на военни паметници"}
{"url": "http://www.focus-news.net/news/2017/09/07/2433395/business-review-rumaniya-predlozhi-da-se-podnovyat-pregovorite-s-balgariya-za-izgrazhdaneto-na-vodnoelektricheska-tsentrala.html", "text": "По време на срещата си с българския министър на енергетиката Теменужка Петкова румънският министър на енергетиката Тома Петку е предложил преговорите за изграждането на  водноелектрическа централа да бъдат подновени, предава Business Review. \r\nПроектът ще бъде от полза на двете държави не само при доставките на енергия, но също така при навигацията по Дунав, както и при железопътния и шосейния трафик между Румъния и България, отбеляза Петку. \r\nОсвен това румънският министър представи на българската страна планове за създаването на мрежа за транспортиране не енергия по крайбрежието на Черно море, между Румъния и България, а също така проект за прокарването на подводен кабел, който да транспортира енергия към Турция през България. Мария Динкова", "date": "2017.09.07", "title": "Business Review: Румъния предложи да се  подновят преговорите с България за изграждането на водноелектрическа централа"}
{"url": "http://www.focus-news.net/news/2017/09/07/2433396/nad-4-chasa-prodalzhi-izslushvaneto-na-kandidatite-za-chlenove-na-vss-ot-parlamentarnata-kvota.html", "text": "Над 4 часа продължи изслушването на кандидатите за членове на съдийската и прокурорската колегии на ВСС от квотата на Народното събрание, предаде репортер на Агенция „Фокус“. Пред депутатите своите концепции изложиха 18 кандидати, предложени от всички парламентарни групи. Предложенията на „БСП за България“ са най-много - 6. От ГЕРБ са предложени петима кандидати, от ДПС, „Обединени патриоти“ и „Воля“ по двама. Беше изслушан и един кандидат, предложен от независим депутат. Кандидатурите ще бъдат гласувани в пленарна зала, като от парламентарната квота във ВСС ще бъдат избрани 11 кандидати- шестима за съдийска и петима за прокурорска колегия. Проектът за решение за предлагане на 18-те кандидати за членове на ВСС беше приет единодушно с 16 гласа „за“. \r\nБиляна ИВАНОВА", "date": "2017.09.07", "title": "Над 4 часа продължи изслушването на кандидатите за членове на ВСС от парламентарната квота"}
{"url": "http://www.focus-news.net/news/2017/09/07/2433397/apostol-apostolov-kmet-na-simitli-denyat-na-grada-e-edin-ot-nay-hubavite-i-golemi-praznitsi-v-tsyala-balgariya.html", "text": "Денят на Симитли е един от най-хубавите и големи такива празници в цяла България. Това каза за Радио „Фокус“ – Пирин Апостол Апостолов, кмет на Община Симитли. По думите му, както всяка година, така и тази, празникът ще бъде изпъстрен с доста богата програма. „Ние винаги гледаме да задоволим желанията и претенциите на всички поколения, като се започне от най-малките и се стигне до най-възрастните жители на общината. Не на последно място, дори може би на първо място трябваше да сложа това, че този празник е важен за мен, а и за всички симитличани, защото на него се прибират всички наши съграждани, които живеят по различни краища на страната – Варна, Видин, Бургас, Шумен и въобще - във всяко едно кътче на света. Празникът на Симитли всъщност всяка година се превръща в една голяма земляческа, родова среща“, каза още Апостолов. Той добави, че няма къща в Симитли, в която на този ден да няма гости.\r\nЛивия НИНОВА", "date": "2017.09.07", "title": "Апостол Апостолов, кмет на Симитли: Денят на града е един от най-хубавите и големи празници в цяла България"}
{"url": "http://www.focus-news.net/news/2017/09/07/2433398/kyustendil-initsiativata-stapka-kam-minaloto-shte-predstavi-krasotata-na-balgarskiya-folklor-v-dupnitsa.html", "text": "Инициативата „Стъпка към миналото” ще представи красотата на българския фолклор в Дупница. Това каза пред Радио „Фокус” – Кюстендил Таня Камбурова, експерт „Култура” към Община Дупница. По думите ѝ инициативата ще се проведе през настоящия месец и ще представлява един вид уъркшоп, на който местни деца и преподаватели ще демонстрират различните техники пеене – народно пеене, различни танци народни, ще демонстрират как се свири на някои от народните инструменти. „Също така ще се направи една възстановка на обичая „Прощапулник“. Ще има детски игри от едно време, ще организираме седянка, нашият акцент ще бъде върху българския народен фолклор”, каза още Таня Камбурова.\r\nВенцеслав ИЛЧЕВ", "date": "2017.09.07", "title": "Кюстендил: Инициативата „Стъпка към миналото” ще представи красотата на българския фолклор в Дупница"}
{"url": "http://www.focus-news.net/news/2017/09/07/2433399/parlamentat-prie-na-parvo-chetene-promeni-v-zakona-za-opazvane-na-selskostopanskoto-imushtestvo-vavezhdashti-sanktsii-za-sobstvenitsite-na-zhivotni-pusnali-gi-prez-selskostopanski-zemi.html", "text": "Парламентът прие на първо четене промени в Закона за опазване на селскостопанското имущество, с които въведе санкции за собствениците на животни, пуснали ги през селскостопански земи, предаде репортер на Агенция „Фокус“. „За“ законопроекта гласуваха 115 народни представители, „против“ -  1 и „въздържали се“ – 3, с което внесеният от ГЕРБ законопроект бе приет. Промените предвиждат въвеждането на санкции за собствениците на животни, пуснали ги през селскостопански земи, а не както в сега действащото законодателство глобата да се налага на прекия извършител на деянието. В законопроекта е предвидено при първоначално нарушение глобата да бъде между 200 и 500 лв., а при повторно между 600 лв. и 1000 лв. \r\nДеница КИТАНОВА", "date": "2017.09.07", "title": "Парламентът прие на първо четене промени в Закона за опазване на селскостопанското имущество, въвеждащи санкции за собствениците на животни, пуснали ги през селскостопански земи"}
{"url": "http://www.focus-news.net/news/2017/09/07/2433400/blagoevgrad-nad-140-dushi-v-neravnostoyno-polozhenie-ot-obshtinata-prodalzhavat-da-poluchavat-sotsialna-grizha-nezavisim-zhivot.html", "text": "В община Благоевград продължава изпълнението на проект „Създаване на звено „Център за услуги в домашна среда” към Домашен социален патронаж – Благоевград за предоставяне на интегрирани социални услуги за лица над трудоспособна възраст и лица в неравностойно положение” по Оперативна програма „Развитие на човешките ресурси” 2014-2020 г., процедура BG05M9OP001-2.002 “Независим живот”. Това съобщиха от пресцентъра на Община Благоевград.\r\nС цел осигуряване на устойчивост, проектът бе обезпечен от общинския бюджет за два месеца, допълнително. От 1 септември, на основание сключено споразумение между Община Благоевград и Агенция за социално подпомагане, са осигурени средства услугите да  продължат до 31 декември 2017 г. По този начин над 140 души в неравностойно положение ще получат необходимата грижа. Дейността на проекта е насочена към подобряване качеството на живот и достъпа до социални услуги за социално включване на хора с увреждания между 18 и 65 години и хора над 65 г. в невъзможност за самообслужване с цел преодоляване на последиците от социалното изключване и бедността. \r\nВ рамките на изпълнение на проекта бяха разкрити нови работни места, за хора, които полагат грижи за близките си с увреждания.", "date": "2017.09.07", "title": "Благоевград: Над 140 души в неравностойно положение от общината продължават да получават социална грижа “Независим живот“"}
{"url": "http://www.focus-news.net/news/2017/09/07/2433401/parlamentat-reshi-sem-da-predstavya-vednazh-godishno-otchet-za-deynostta-si-pred-narodnoto-sabranie.html", "text": "Парламентът реши Съветът за електронни медии (СЕМ) да представя веднъж годишно отчет за дейността си пред Народното събрание. Това стана, след като депутатите приеха на първо и второ четене промени в Закона за радиото и телевизията, внесени от всички парламентарни групи, предаде репортер на Агенция „Фокус“.  „За“ промените на първо четене гласуваха единодушно 102 народни представители, а на второ единодушно 100 депутати. Съгласно приетите промени Съветът за електронни медии трябва да предостави до Народното събрание годишен отчет за дейността си не по-късно от 31 март на следващата година. Досега медийният регулатор се отчиташе пред парламента два пъти в годината - до 31 октомври за първото полугодие и до 31 март следващата година за второто.\r\nДеница КИТАНОВА", "date": "2017.09.07", "title": "Парламентът реши СЕМ да представя веднъж годишно отчет за дейността си пред Народното събрание"}
{"url": "http://www.focus-news.net/news/2017/09/07/2433402/dobrich-novi-dva-pametnika-sa-predlozheni-za-vklyuchvane-v-natsionalniya-registar-na-voennite-pametnitsi.html", "text": "Предложени са нови два паметника в областта да бъдат включени в Националния регистър на военните паметници. Това съобщиха от пресцентъра на Областна администрация – Добрич. Днес под председателството на областния управител Красимир Кирилов се е провело заседание на Областната комисия „Военни паметници“. Участниците в заседанието са разгледали постъпилите за вписване в регистъра на военните паметници предложения от общините Генерал Тошево и Добричка. Обсъдено е било предложение на Община Генерал Тошево, която желае в областния и национален регистър на военните паметници да бъде вписан новооткрит военен паметник в село Бежаново. Секретарят на комисията главен експерт Красимир Куртев е пояснил, че се касае за вертикален надгробен паметник, завършващ с кръст за храброст в памет на Васил Христов Василев, загинал по време на Първата световна война. Представителят на Министерство на отбраната Радослав Симеонов е уточнил, че новият паметник е от рядката група на кенотафите, паметници, под които няма погребан човек. „На паметника има запазен текст, който указва, че на това място има загинал войник, което по закон дава право да се впише един такъв паметник в регистъра“, заявил Радослав Симеонов. Решено е да се изпрати становището на комисията до министъра на отбраната за вписването на паметника в регистъра. Разгледано е било и предложение на Община Добричка, което се отнася до паметник на загиналите във войните в село Славеево, който предстои да бъде открит на 22 септември. В хода на обсъждането Радослав Симеонов е припомнил на участниците в заседанието и е призовал представителите на общините да спазват изискванията за войнишки паметници като задължително изписват званието и мястото на смъртта на загиналите. „При изписването на званието, то трябва да е по старшинство. При възможност и налични средства може да се изписва и датата на смъртта“, добавил Радослав Симеонов. Областната комисия е решила и за паметника в с. Славеево да изпрати становище до Министерство на отбраната за всипването му в областния и национален регистър. По време на заседанието са одобрени постъпилите обновени анкетни карти от Община град Добрич за паметника на ген. Колев, който вече е завършен като мемориален комплекс с плочи, на които са изписани имената на загиналите, както и от Община Генерал Тошево за реновирания паметник на загиналите пилоти край добруджанския град. Секретарят на областна комисия „Военни паметници“ е поел ангажимент да актуализира регистъра с новите данни, подадени чрез анкетните карти. В края на заседанието представителят на Министерство на отбраната Радослав Симеонов се е обърнал с апел към общините да бъдат активни и в срок до края на настоящата година да подготвят искания за отпускане на средства за ремонт на военни паметници на своя територия. „Догодина приключва програмата на Националния комитет „100 години от Първата световна война и участието на България в нея“, по която се предоставят средства на общините за реновиране на военни паметници от този период. Предстои в началото на следващата година за последно да се разглеждат постъпили искания. Остатъкът по програмата, който ще бъде предоставен на общините, е в размер на 400 хил. лв.“, заявил Радослав Симеонов.", "date": "2017.09.07", "title": "Добрич: Нови два паметника са предложени за включване в Националния регистър на военните паметници"}
{"url": "http://www.focus-news.net/news/2017/09/07/2433403/imotite-na-nyakolko-profesionalni-gimnazii-v-stranata-stavat-obshtinski.html", "text": "Правителството реши собствеността на четири професионални гимназии да се прехвърли към съответните общини.  Това съобщиха от правителствената информационна служба. Това са ПГ по хранително-вкусови технологии „Св. Димитрий Солунски“ в Асеновград, ПГ по селско стопанство и хранителни технологии в Шумен, ПГ по хранителни технологии ,.Проф. д-р Асен Златаров“ в Горна Оряховица и ПГ по селско стопанство „Дунавска земя“ в село Ковачица. Досега сградите са били публична държавна собственост, управлявани от Министерството на земеделието, храните и горите. Промяната се прави поради преобразуването на училищата в общински", "date": "2017.09.07", "title": "Имотите на няколко професионални гимназии в страната стават общински"}
{"url": "http://www.focus-news.net/news/2017/09/07/2433404/the-asahi-shimbun-shindzo-abe-i-mun-dzhey-in-sa-postignali-saglasie-za-okazvane-na-po-golyam-natisk-varhu-severna-koreya.html", "text": "Министър-председателят на Япония Шиндзо Абе и президентът на Южна Корея Мун Джей-ин заявиха, че срещу Северна Корея трябва да бъде оказан натиск под друга форма след шестото ядрено изпитание на страната, пише The Asahi Shimbun. \r\nМерките трябва да включват по-строги санкции от страна на Съвета за сигурност на ООН, отбелязаха двамата лидери по време на 50-минутната си среща в кулоарите на Източния икономически форум в руския град Владивосток. \r\n„Повтарящите се провокативни действия, предприети от Северна Корея представляват безпрецедентна, сериозна заплаха“, подчерта Абе. Освен това той изтъкна, че  е необходимо да се засили сътрудничеството в областта на отбраната между Япония, Южна Корея и САЩ. Мария Динкова", "date": "2017.09.07", "title": "The Asahi Shimbun: Шиндзо Абе и Мун Джей-ин са постигнали съгласие за оказване на по-голям натиск върху Северна Корея"}
{"url": "http://www.focus-news.net/news/2017/09/07/2433405/evrodeputatat-georgi-pirinski-za-realno-sblizhavane-novi-proizvodstva.html", "text": "Днес в Комисията по регионално развитие на Европейския парламент бе обсъден проект на доклад за конкурентоспособността на регионите с нисък растеж и ниски доходи. В своето изказване евродепутатът социалист Георги Пирински подчерта, че в източноевропейските страни т.нар. „изоставащи региони“ имат особени причини за изоставането, съобщиха от пресофиса на Георги Пирински/b>. В България, например, тези региони претърпяха деиндустриализация след дълбоките структурни промени от началото на 90-те години. Тогава много предприятия на химическата, машиностроителната и леката промишленост, осигуряващи заетост на десетки хиляди души, бяха закрити. \r\nВ тази връзка, според българския евродепутат, е необходимо да се прилага целеви подход, съобразен със специфичните причини за изоставането в различните региони, вместо да се подхожда според принципа „един размер валиден за всички“.\r\nПирински настоя Европейската комисия да конкретизира своя анализ акцентирайки върху особеностите на отделните региони и нужните промени в тях, както и при по-нататъшното развитие на кохезионната политика след 2020 г. да се съсредоточи върху изпълнение на член 174 от Договора за функциониране на ЕС, който предвижда тази политика да обръща специално внимание на регионите намиращи се в индустриален преход.", "date": "2017.09.07", "title": "Евродепутатът Георги Пирински: За реално сближаване - нови производства"}
{"url": "http://www.focus-news.net/news/2017/09/07/2433406/veliko-tarnovo-obshtina-svishtov-osiguri-videonablyudenie-na-detskite-gradini-v-grada.html", "text": "В началото на новата учебна година, ДГ „Васил Левски“ и изнесената ѝ група на ул. „Плевеско шосе“5, ДГ „Радост“, ДГ „Слънчо“, ДГ „Чиполино“,  ДГ „Калина Малина“ и изнесената ѝ група на ул. „Цар Борис“ ще отворят врати обновени и с инсталирано видеонаблюдение, съобщиха от пресцентъра на Общината. С цел осъществяване на безопасен престой на децата, видеокамери са поставени на входовете на детските заведения и на площадките за игра. Благодарение на 24 часовото видеонаблюдение, ще може да се упражнява контрол, както по време на пребиваването на децата в детските градини, така и извън работно време. Чрез него ще се контролира достъпът до забавачниците и съответно, ще може де се прави справка, кой води децата на детска градина и кой ги прибира. Чрез записите от видеокамерите, които ще са на разположение на Община Свищов, ще има възможност да се проследява играта на децата на детските площадки и грижата за тях. На всички детски градини са поставени обозначителни табели, че са охранявани обекти. Денонощен патрул на охраняващата фирма ще бъде на разположение на директорите на детските градини и ще оказва съдействие при евентуално влизане с взлом и злонамерени действия от страна на външни лица. Възможността обектите да бъдат охранявани и извън работно време, ще спомогне за пресичане на зачестилите напоследък вандалски прояви и незаконното влизане на територията на детските градини в тъмната част на деня.\r\nРешението на общинското ръководство да инвестира в осигуряване на видеонаблюдение на детските градини, е продиктувано от желанието да се осигури безопасност и комфорт на децата, и да се опази материалната база, в която те растат, играят и се обучават.", "date": "2017.09.07", "title": "Велико Търново: Община Свищов осигури видеонаблюдение на детските градини в града"}
{"url": "http://www.focus-news.net/news/2017/09/07/2433407/ministerski-savet-prie-resheniya-i-za-razporezhdane-s-imoti-darzhavna-sobstvenost.html", "text": "Министерски съвет прие решения и за разпореждане с имоти – държавна собственост. Това съобщиха от правителствената информационна служба. Поземлен имот с площ 6394 кв. м, намиращ се на ул. „Панорама“ №7 в Хасково и включващ пет самостоятелни обекта в пететажна сграда, се предоставя на Държавен фонд „Земеделие“. Фондът вече ползва останалата част от сградата. Решението ще позволи да се осигурят допълнителни помещения за съхранение на нарасналия обем документация за програмния период 2014-2020 г. и изграждане на архивен център за съхранение на документацията на областните дирекции на ДФЗ в Хасково, Бургас, Кърджали. Пазарджик, Пловдив, Сливен, Стара Загора, Ямбол и Смолян.\r\nОт частна в публична държавна собственост беше променен статутът на имот в с. Звездец, община Малко Търново, и беше предоставен за управление на МВР. Това са помещения с обща площ 437 кв. м в блок 15 в селото. Те ще се използват за административни потребности на Главна дирекция „Гранична полиция“.\r\nПоради отпаднала необходимост от МВР е отнето управлението върху поземлен имот – публична държавна собственост, намиращ се в м. „Землище“ край с. Попско, община Ивайловград. Теренът с площ 9,9 дка и построените в него три сгради преминават в управление на областния управител на Хасково.\r\nОбщина Бургас получи право на строеж върху морското дъно за изграждане на защитена лодкостоянка. С приетото решение общината изпълнява условието за участие по Програмата за морско дело и рибарство 2014-2020 за финансиране на проекта в кв. „Крайморие“. Той включва построяване на хидротехнически съоръжения за защита на акваторията от ветрово и вълново въздействие и за приставане и временно престояване на малки риболовни кораби с дължина до 12 метра, както и обслужващи съоръжения.\r\nПравителството предоставя на Северозападното държавно предприятие правото на управление върху част от имоти в гр. Враца. Те представляват бивш животновъден комплекс и помпена станция към него. Досега са стопанисвани от Министерството на правосъдието, но са отнети от ведомството поради отпаднала необходимост. Останалата част от имотите преминават в управление на областния управител на Враца, като придобиват статут частна държавна собственост.\r\nС други две решения правителството промени от публична в частна държавна собственост статута на имоти, предоставени за управление на Министерство на отбраната, но с отпаднала необходимост за ведомството и за Българската армия. Решенията ще позволят с тях да бъдат извършени разпоредителни действия – продажба чрез търг, съгласно Закона за държавна собственост. Обектите със сменен статут са:\r\n- поземлен имот в с. Минерални бани с площ от 20 дка и застроен с пет сгради;\r\n- поземлен имот в м. „Шумата“ край с. Бояново, община Елхово, с площ от 374 дка и застроен с 21 сгради;\r\n- поземлен имот в м. „Шумата“ край с. Бояново, община Елхово, с площ от 346 дка и застроен с 26 сгради;\r\n- сграда със застроена площ 202 кв. м в землището на с. Кортен, община Нова Загора;\r\n- поземлен имот в м. „Къро“ в София с площ от 9,2 дка и застроен с пет сгради;\r\n- поземлен имот в землището на с. Вардун, община Търговище, с площ от 76 дка и застроен с пет сгради;\r\n- поземлен имот в м. „Гроба“ в Ботевград с площ от 3,3 дка и застроен с две сгради;\r\n- поземлен имот в м. „Ширината“ в с. Доброславци, Столична община, с площ 34 дка и застроен с девет сгради;\r\n- осем сгради в м. „Средния рид“ в с. Доброславци, Столична община, с обща застроена площ 524 кв. м;\r\n- две сгради в с. Кътина, Столична община, с обща застроена площ 243 кв. м;\r\n- сграда в м. „Габера“ в с. Доброславци, Столична община, с площ 23 кв. м;\r\n- 42 сгради в с. Доброславци, Столична община, с обща застроена площ 5914 кв. м.", "date": "2017.09.07", "title": "Министерски съвет прие решения и за разпореждане с имоти – държавна собственост"}
{"url": "http://www.focus-news.net/news/2017/09/07/2433408/shumen-okrazhnata-prokuratura-opredeli-koordinator-na-nezabavnite-deystviya-pri-prestapleniya-sreshtu-meditsi-zaedno-s-trite-rayonni-prokuraturi-v-sadebniya-okrag.html", "text": "На съвещание на административните ръководители на Окръжната прокуратура в Шумен и трите районни прокуратури на територията на съдебния окръг – в Нови пазар, Шумен и Велики Преслав, са били обсъдени предприетите мерки, произтичащи от споразумението между Прокуратурата на Република България и Министерството на здравеопазването при престъпления срещу медицински специалисти при и по повод изпълнение на службата или функцията им в Центъра за спешна медицинска помощ и подразделенията му, както и в лечебните заведения за болнична помощ. Това съобщиха от\r\nпресцентъра на Апелативна прокуратура – Варна. За координатор на незабавните действия при престъпления от общ характер срещу медици е определен заместник-окръжен прокурор от Окръжната прокуратура в Шумен. Регламентиран е и механизмът за уведомяване от страна на районните прокуратури при инциденти с медицински специалисти. Набелязани са мерки за взаимодействие при извършване на престъпления от тази категория във възможно най-кратки срокове и при качество на производствата по тях.", "date": "2017.09.07", "title": "Шумен: Окръжната прокуратура определи координатор на незабавните действия при престъпления срещу медици заедно с трите районни прокуратури в съдебния окръг"}
{"url": "http://www.focus-news.net/news/2017/09/07/2433409/na-narodnoto-sabranie-shte-bade-predstaven-analiz-za-izpalnenieto-na-resheniyata-na-espch-po-dela-sreshtu-balgariya.html", "text": "Правителството прие и ще представи в Народното събрание обобщен годишен доклад по изпълнението на решенията на Европейския съд по правата на човека по дела срещу Република България. Целта на анализа е да подпомогне ефективното изпълнение на осъдителните решения на ЕСПЧ, особено в области, в които се наблюдава повторяемост на нарушенията. Това съобщиха от правителствената информационна служба. Съгласно чл. 46 от Конвенцията за правата на човека държавите-членки имат международноправен ангажимент да изпълняват окончателните решения на ЕСПЧ, установяващи нарушения, както и тези, потвърждаващи постигнатите между страните приятелски споразумения. Приемането на необходимите мерки за изпълнението на решенията се контролира от Комитета на министрите към Съвета на Европа. Държавите-членки имат договорно задължение да отстранят установените нарушения на Конвенцията, но разполагат с известна свобода на преценка по отношение на средствата за това. Делата, поставящи най-сериозни проблеми, са групирани и се гледат от Комитета на министрите в „процедура за засилено наблюдение”.\r\nПо данни на Секретариата на ЕСПЧ, през 2016 г. общият брой български решения на стадия на изпълнението е 290, от които 94 са прецеденти (решения, които поставят самостоятелен проблем по Конвенцията). Приключило е наблюдението на 31 решения, от които 14 прецеденти (2 в засилена и 12 в стандартна процедура) и 17 решения с повтарящи се нарушения (4 в засилена процедура и 13 в стандартна).\r\nДокладът отбелязва позитивните промени в законодателството и практиката в резултат на осъдителните решения на ЕСПЧ, което е довело до прекратяване на наблюдението по значителен брой решения. На първо място се откроява приключването на наблюдението по изпълнението на делата от групата „Начова срещу България“, които засягат неоправдано или прекомерно използване на огнестрелно оръжие от полицейски служители. Наблюдението е снето след промените в Закона за МВР относно абсолютната необходимост при употреба на огнестрелнно оръжие от полицията, в Наказателния кодекс, както и в административната и съдебната практика след 2011 г. След поредица изменения в ДОПК и ГПК е снето наблюдението и върху изпълнението на решенията от групата „Белев срещу България“, които се отнасят до привилегии на данъчната администрация за възстановяване на публичните вземания без процедурни гаранции срещу произволното им прилагане. Приети са разпоредби, гарантиращи правото на лишени от свобода да бъдат включени в обучителни програми в местата за лишаване от свобода, с което приключи наблюдението по делото „Вельо Велев срещу България“. След промени в законодателството през 2009 г. националните съдилища вече разглеждат в по-кратки срокове жалби срещу заповеди за задържане с цел екстрадиция или експулсиране, поради което приключи наблюдението и по изпълнението на делото „Рахмани и Динева“.\r\nНай-сериозните проблеми, констатирани в осъдителните решения на ЕСПЧ, по които все още не са взети всички мерки за преодоляването им, са недостатъци на провежданите разследвания при случаите на смърт и нехуманно отношение, нарушенията на правото на живот и забраната за изтезания и нечовешко и унизително отношение; нарушение на правото на сдружаване поради откази на националните съдилища да регистрират „ОМО Илинден”, гарантиране на правата на чужди граждани при експулсирането им и др.", "date": "2017.09.07", "title": "На Народното събрание ще бъде представен анализ за изпълнението на решенията на ЕСПЧ по дела срещу България"}
{"url": "http://www.focus-news.net/news/2017/09/07/2433410/veliko-tarnovo-un-beso-latino-fiesta-2017-shte-se-provede-v-grada-ot-8-septemvri.html", "text": "Un beso latino fiesta 2017 ще се проведе в периода 8 септември - 10 септември в пространството около паметник „Асеневци“ и сцена „Арт лято“. Това съобщиха от пресцентъра на Община Велико Търново.", "date": "2017.09.07", "title": "Велико Търново: Un beso latino fiesta 2017 ще се проведе в града от 8 септември"}
{"url": "http://www.focus-news.net/news/2017/09/07/2433411/kyustendil-vazstanoveno-e-dvizhenieto-po-ulitsa-tsar-osvoboditel.html", "text": "Нормализирано е движението по централната улица „Цар Освободител” в Кюстендил, предаде репортер на Радио „Фокус” – Кюстендил. Камионът, блъснал по-рано през деня 70-годишен велосипедист, е изтеглен от мястото на произшествието и движението на моторни превозни средства се осъществява нормално. Работата по изясняване на причините довели до инцидента продължава.\r\nВенцеслав ИЛЧЕВ", "date": "2017.09.07", "title": "Кюстендил: Възстановено е движението по улица „Цар Освободител”"}
{"url": "http://www.focus-news.net/news/2017/09/07/2433412/pravitelstvoto-odobri-sastava-na-balgarskata-delegatsiya-za-redovnata-sesiya-na-obshtoto-sabranie-na-oon.html", "text": "Министерският съвет одобри позициите на България и състава на правителствената делегация за участие в 72-ата редовна сесия на Общото събрание на Организацията на обединените нации. Форумът ще бъде открит на 19 септември в Ню Йорк.\r\nТова съобщиха от правителствената информационна служба.\r\nКабинетът предлага на Президента на Република България Румен Радев да оглави делегацията, в чийто състав са включени вицепремиерът и министър на външните работи Екатерина Захариева, постоянният ни представител към ООН Георги Панайотов и началниците на кабинетите на президента и на министър-председателя Иво Христов и Румяна Бъчварова. \r\nПрез тази година основна тема на Общия дебат ще бъде „С фокус към хората: стремеж към мир и достоен живот за всички на устойчива планета“ с акцент върху укрепването и поддържането на мира, превенцията и медиацията, реализирането на целите на устойчивото развитие и справянето с климатичните промени, зачитането правата на човека и основните свободи, както и с въпросите, свързани с мигрантския и бежански поток. Освен в него, президентът и членовете на българската делегация ще участват в редица многостранни форуми, организирани от ООН, държави-членки на ЕС и други партньорски държави.\r\nУчастието на българската делегация през целия период на провеждане на сесията ще даде възможност да бъдат представени позициите и вижданията на България по широк спектър от въпроси, особено по приоритетни теми, свързани с международния мир и сигурност, правата на човека, противодействието и предотвратяването на тероризма и насилствения екстремизъм, борбата с трафика на хора, устойчивото развитие с хоризонт до 2030 г. и промените на климата.", "date": "2017.09.07", "title": "Правителството одобри състава на българската делегация за редовната сесия на Общото събрание на ООН"}
{"url": "http://www.focus-news.net/news/2017/09/07/2433413/veliko-tarnovo-16-godishen-nepravosposoben-vodach-postrada-pri-paten-intsident-na-patya-pavlikeni-selo-stambolovo.html", "text": "16-годишен неправоспособен водач пострада при пътен инцидент на пътя Павликени – село Стамболово, съобщиха от ОДМВР – Велико Търново. Произшествието е станало вчера около 10.00 часа. По първоначална информация лек автомобил „Сузуки“, движещ се в посока към село Стамболово, управляван от 16-годишно момче от същото село, при движение с несъобразена скорост е напуснал пътно платно и се е преобърнал. В резултат на това е пострадал водачът, който е откаран във великотърновската болница с черепно-мозъчна травма и рани по лицето. На водача е взета кръвна проба. Причините за произшествието са в процес на изясняване. По случая е започнато досъдебно производство.", "date": "2017.09.07", "title": "Велико Търново: 16-годишен неправоспособен водач пострада при пътен инцидент на пътя Павликени – село Стамболово"}
{"url": "http://www.focus-news.net/news/2017/09/07/2433414/afp-balgarskite-vlasti-zapochvat-proverka-za-plashtaniyata-ot-azerbaydzhanski-kompanii-po-smetki-na-balgarskiya-predstavitel-v-ebvr.html", "text": "В четвъртък българските власти започнаха проверка във връзка с медийните публикации, че представителят на страната в Европейската банка за възстановяване и развитие (ЕБВР) се е занимавал с пране на пари, използвани за извършване на плащания към европейски политици, предава AFP. \r\nПредполага се, че Калин Митрев, който е съпруг на генералния директор на ЮНЕСКО Ирина Бокова, е получил поне 425 хил. евро за частни консултантски услуги от азербайджанска компания, свързана с  така наречената „Азербайджанска перачница“ , показа публикувано във вторник проучване на група европейски вестници. \r\n„След публикации в медиите относно извършени плащания от азербайджански компании по сметки на Калин Митрев, представителят на България в ЕБВР, главният прокурор нареди да бъде започната проверка (...) за това дали има доказателства за данъчни престъпления или пране на пари“, съобщиха от прокуратурата. \r\n„Кампанията срещу мен представлява безсмислена спекулация (...), целяща да навреди на мен и моето семейство“, заяви Митрев. Мария Динкова", "date": "2017.09.07", "title": "AFP: Българските власти започват проверка за плащанията от азербайджански компании по сметки на българския представител в ЕБВР"}
{"url": "http://www.focus-news.net/news/2017/09/07/2433415/bchk-v-doma-na-kinoto-shte-se-provede-bezplatna-prozhektsiya-na-filma-vazmozhnosti-za-obuchenie-po-parva-pomosht-i-reaktsiya-pri-bedstviya.html", "text": "Днес, от 19.00 часа, в Дома на киното ще се проведе безплатна прожекция, представяща колко е важно да знаем как да реагираме в бедствени ситуации и как с малко познания можем да спасим човешки живот. Това съобщиха от пресцентъра на БЧК. Директорът на Националния учебен и логистичен център на Българския Червен кръст в Лозен, Атанас Стефанов ще представи също така действащия тренажор – симулатор на земетресение, както и други възможности за полезно и приятно прекарване в планината в непосредствена близост до София.", "date": "2017.09.07", "title": "БЧК: В Дома на киното ще се проведе безплатна прожекция на филма „Възможности за обучение по първа помощ и реакция при бедствия“"}
{"url": "http://www.focus-news.net/news/2017/09/07/2433416/veliko-tarnovo-uslovna-prisada-poluchi-mazh-ot-zlataritsa-za-nezakonno-orazhie.html", "text": "лед одобрено от съда споразумение, постигнато по бързо производство на Районна прокуратура – Елена 61-годишен мъж е осъден за незаконно държане на огнестрелно оръжие. Това съобщиха от Апелативна прокуратура-Велико Търново.\r\nКостадин  А. се призна за виновен в това, че на 17.08.2017 г. в гр. Златарица,  в домът си, държал огнестрелно оръжие - ловна пушка, марка „METSAN”, 12 калибър, тип „надцевка“, двузарядна, неавтоматична, годна да се ползва по предназначение и да произвежда изстрели и боеприпаси за огнестрелни оръжия – 33 бр. ловни патрони, калибър 12, годни за ползване по предназначение и с тях да се произвеждат изстрели, без да има за това надлежно разрешение по Закона за оръжията, боеприпасите, взривните вещества и пиротехническите изделия. Деянието е извършено при форма на вината пряк умисъл и е престъпление по чл. 339, ал. 1 от НК. На Костадин А. е наложено наказание  три месеца лишаване от свобода, което на основание  чл. 66 от НК е отложено с три годишен изпитателен срок. Споразумението има последици на влязла в сила присъда.", "date": "2017.09.07", "title": "Велико Търново: Условна присъда получи мъж от Златарица за незаконно оръжие"}
{"url": "http://www.focus-news.net/news/2017/09/07/2433417/odobren-e-otchet-i-godishen-plan-za-razvitieto-i-obnovyavaneto-na-informatsionnite-resursi-v-administratsiyata.html", "text": "Правителството одобри отчет за състоянието и годишен план за развитието и обновяването на информационните ресурси в администрацията и информационните ресурси на Единната електронна съобщителна мрежа на държавната администрация и за нуждите на националната сигурност. Това съобщиха от правителствената информационна служба. Отчетът е първият цялостен документ, който очертава моментното състояние, но и тенденциите в развитието на информационните ресурси в държавната администрация. Първият годишен план предвижда разработване и утвърждаване на архитектурна рамка на електронно управление.\r\nКато основен приоритет е изведено развитието на споделените информационни ресурси, както и разширяването на възможностите за служебен обмен на данни между административните органи. За целта администрациите предвиждат 100 млн. лева за придобиване на хардуер, внедряване на приложни системи, системен софтуер, доставка на комуникационно оборудване и други.", "date": "2017.09.07", "title": "Одобрен е отчет и годишен план за развитието и обновяването на информационните ресурси в администрацията"}
{"url": "http://www.focus-news.net/news/2017/09/07/2433418/ministerstvo-na-energetikata-balgariya-gartsiya-i-sarbiya-shte-badat-klyuchov-faktor-pri-izgrazhdaneto-na-liberaliziran-gazov-pazar-v-yugoiztochna-evropa.html", "text": "България, Гърция и Сърбия ще задълбочат сътрудничеството си по проекти, които осигуряват сигурност на газовите доставки за Югоизточна Европа. Около това се обединиха енергийните министри на трите балкански страни – Теменужка Петкова, Йоргос Статакис и Александър Антич по време на тристранна среща в рамките на провеждащия се в Александруполис форум за нефт и природен газ, съобщиха от пресцентъра на Министерството на енергетиката. Събитието се организира от  Американо-гръцката търговска камара, със съдействието на гръцката асоциация за енергийна икономика. Общото разбиране на страните е, че диверсификацията на източниците за доставка на природен газ ще даде възможност за конкурентни цени и справяне с предизвикателствата в региона. \r\nМинистър Теменужка Петкова подчерта стратегическото значение на интерконектора Гърция-България за постигане на заложените цели за доставки на природен газ от различни източници. „Българското правителство твърдо стои зад проекта, водим разговори с Европейската комисия за осигуряване на допълнително финансиране“, каза още тя. По думите на гръцкия енергиен министър Статакис, за газовата връзка следва да се осигурят допълнителни средства както от български, така и от гръцки еврофондове. \r\nПо време на срещата бе дискутирано и развитието на проектите за изграждане на Вертикален газов коридор, терминала за втечнен природен газ на Александруполис, интерконектора България-Сърбия. „Тези проекти са основополагащи за начертаването на нови трасета за доставка в региона. България, Гърция и Сърбия ще бъдат определящ фактор при формирането на свободен и прозрачен газов пазар на Балканите“, подчерта министър Петкова. „Уверена съм, че Гърция и Сърбия ще имат важна роля при изграждането на европейския газов хъб „Балкан“. За да реализираме концепцията на българското правителство, преди всичко трябва да изградим липсващата инфраструктура със съседните страни, както и да осигурим доставки на природен газ от поне три различни източника. С изграждането на единен регионален енергиен пазар ще изпълним приоритетите на България, Гърция и Сърбия за сигурни доставки на природен газ и достъпни цени за потребителите“, допълни Петкова.", "date": "2017.09.07", "title": "Министерство на енергетиката: България, Гърция и Сърбия ще бъдат ключов фактор при изграждането на либерализиран газов пазар в Югоизточна Европа"}
{"url": "http://www.focus-news.net/news/2017/09/07/2433419/stara-zagora-obshtina-kazanlak-organizira-tarzhestveno-otkrivane-na-noviya-natsionalen-tsentar-po-prirodo-matematicheski-nauki-kam-ppmg-nikola-obreshkov.html", "text": "Община Казанлък организира тържествено откриване на новия Национален център по природо-математически науки към ППМГ “Никола Обрешков“. Това съобщиха от пресцентъра на Община Казанлък. Откриването ще се състои на 12 септември, от 10.00 часа в Математическата гимназия. В духа на празничното събитие Община Казанлък ще подкрепи дарителската кампания на БНТ за българските училища в чужбина „Прозорец към Родината“. Общината приканва всеки, който присъства на събитието, да носи своя книга, учебник или помагало, надписана със свое лично послание, която да дари за българските ученици зад граница.\r\nС благородния жест всеки, който присъства на откриването на новия център, ще стане участник в инициативата на обществената медия, подкрепена от издателства, културни институти, обществени организации и фирми.\r\nИзвън пределите на страната има над 200 училища, в които на родни знания и писменост се учат над 20 000 деца на България. БНТ започва кампанията „Прозорец към Родината“, за да подпомогне обучението на български ученици от първи до седми клас.", "date": "2017.09.07", "title": "Стара Загора: Община Казанлък организира тържествено откриване на новия Национален център по природо-математически науки към ППМГ “Никола Обрешков“"}
{"url": "http://www.focus-news.net/news/2017/09/07/2433421/stara-zagora-traditsionniyat-esenen-panair-v-grada-zapochva-v-poslednata-sedmitsa-na-septemvri.html", "text": "ТТрадиционният старозагорски есенен панаир ще се проведе от 28 септември 2017 г. до 5 октомври 2017 г. включително. Той ще бъде разположен на ул.“Иван Вазов“, северно от ул.“Радецки“, до ул.“Хан Аспарух“, както и в югозападната част на парк „Загорка“. Това съобщиха от пресцентъра на Община Стара Загора.\r\nЗаявления за участие в панаира ще се приемат от 08.30 ч. на 12 септември 2017 г., до 17.30 ч. на 20 септември 2017 г., в сградата на Административно бюро „Изток“, ул. “Ангел Кънчев“ № 70. Разрешенията за временно поставяне на преместваеми съоръжения и елементи на градското обзавеждане по време на панаира ще се издават в Община Стара Загора, по реда на постъпването на заявленията, до запълване на местата по схемата, утвърдена от главния архитект и след представяне на следните документи:\r\n- заявление за участие по образец; \r\n- удостоверение за липса на данъчни задължения по чл.87, ал.6, издадено от НАП не по-рано от 30 дни от датата на подаване на документите; \r\n- декларация за липса на задължения към Община Стара Загора към датата на подаване на заявление за участие; \r\n- за производители – удостоверение от Камарата на занаятчиите; \r\n- за атракционни съоръжения - сертификат за произход на съоръженията, технически паспорти за съоръженията, ежегоден технически преглед, сключен договор с лицензирана фирма, която извършва контрол при всяко построяване на съоръженията; \r\n- квитанция за платена пълна такса за 8 дни за участие в панаира за заявената квадратура по подаденото заявление.\r\nНа територията на панаира е разрешено разполагането на атракционни съоръжения, произведения на художествените занаяти, обекти за продажба на захарни изделия, детски играчки и скара-бира.\r\nЗабранена е продажбата на алкохол с действително алкохолно съдържание по обем, превишаващо 6% vol., тютюн и тютюневи изделия, промишлени стоки /дрехи, обувки, одеяла, килими, текстилни изделия, продукти на химическата промишленост и др./, птици и животни.", "date": "2017.09.07", "title": "Стара Загора: Традиционният есенен панаир в града започва в последната седмица на септември"}
{"url": "http://www.focus-news.net/news/2017/09/07/2433422/afp-irma-e-nay-dalgata-superburya-v-istoriyata.html", "text": "В продължение на повече от 33 часа ветровете, причинени от урагана „Ирма“, поддържат скорост 295 км/ч, предава AFP. Това го превръща в най-дълго бушуващият циклон, регистриран някога, съобщиха в четвъртък от националната метеорологична служба на Франция. \r\n„Подобна интензивност, за толкова дълъг период, никога не е била наблюдавана в епохата на сателитите“, започнала в началото на 70-те години, заяви  Етиен Капикиан. \r\n„И това продължава“, уточни специалистът, допълвайки, че „Ирма“ вероятно ще остане категория пет поне докато не достигне Бахамите. Мария Динкова", "date": "2017.09.07", "title": "AFP: „Ирма“ е най-дългата супербуря в историята"}
{"url": "http://www.focus-news.net/news/2017/09/07/2433423/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по Радио „Фокус” - Пловдив днес е посветено на боевете на 2-ра пехотна Тракийска дивизия на Деве-баир на 8, 9 и 10 септември 1944 г. Ще се върнем в годините назад, за да си припомним за тези боеве с помощта на военния историк доц. д-р Петър Ненков. Преди това ще ви пренесем във вчерашната атмосфера на празника 6 септември, когато отбелязахме 132 години от Съединението на Княжество България с Източна Румелия. Кулминацията на честванията бе в град Пловдив, където държавният глава участва в тържествената церемония на площад „Съединение“ и произнесе слово. Президентът заяви, че Съединението е първият бляскав и успешен епизод по трънливия път на модерна България. Румен Радев подчерта, че по празниците не ни трябват възхвали, а разум и почит към смелите, които плащат цената на малодушните. Ще чуете цялото слово на президента в предаването ни днес, както и малко атмосфера от празника.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка със студиото е 032/65 25 65. Водещ на предаването е Цветана Тончева.", "date": "2017.09.07", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2017/09/07/2433424/stara-zagora-biblioteka-iskra-organizira-izlozhba-nachalo-na-muzikalnata-kultura-v-kazanlak-kato-chast-ot-evropeyskite-dni-na-nasledstvoto.html", "text": "В рамките на инициативата Европейски дни на наследството Библиотека „Искра“ организира изложбата „Начало на музикалната култура в Казанлък“. Това каза за Радио „Фокус“ директорът на библиотеката Анна Кожухарова. Тя поясни, че в изложбата ще бъдат показани факсимилета и уникални издания, ще бъде върнат споменът за творците от края на 19 и началото на 20 век. Кожухарова обърна внимание на това, че културният институт традиционно се включва в Европейските дни на наследството със скромните претенции, че съхранява богатство, което трябва да бъде популяризирано и подкрепяно и да бъде полезно на казанлъчани. Тя подчерта, че и тази година основен акцент ще бъде показването на богатствата на културната институция. „По силата на своето създаване библиотеката в Казанлък е много интересна, в нейните фондове се съдържат уникални издания, които са с национално, а някои от тях и със световно значение. Изключително богати са колекциите от краеведска книжнина и редки и ценни издания. Всяка година библиотеката търси варианти за показване на това книжовно богатство. И тази година в рамките на близо един месец ще покажем възможностите на краеведския фонд с тази изложба“, каза още Кожухарова. Тя заяви, че темата представлява интерес, тъй като от Казанлък тръгват редица значими в национален аспект музикални традиции. Тук творят много композитори и Казанлък може да се нареди сред значимите градове по отношение на възникването на музикалната култура в България по европейски модел. \r\nСлавяна ГАЙДАРОВА", "date": "2017.09.07", "title": "Стара Загора: Библиотека „Искра“ организира изложба „Начало на музикалната култура в Казанлък“ като част от Европейските дни на наследството"}
{"url": "http://www.focus-news.net/news/2017/09/07/2433425/toma-bikov-gerb-ako-informatsiyata-za-kalin-mitrev-e-vyarna-tova-nanasya-mnogo-tezhak-imidzhov-udar-varhu-balgariya.html", "text": "Ако това е вярно, нанася много тежък имиджов удар върху България, но няма как да издаваме присъди предварително. Това каза пред журналисти народният представител от ПГ на ГЕРБ Тома Биков по повод международния скандал за пране на пари, в който беше замесено името на Калин Митрев, предаде репортер на Агенция „Фокус“. „Позицията ни е тази на Министерството на финансите. Случаят трябва да се провери“, посочи той. По повод задържането на Лазар Влайков, с чийто пистолет бе застрелян собственик на заведение, за 72 часа от Прокуратурата в Пазарджик Тома Биков коментира: „Този, който е извършил това престъпление трябва да понесе най-строго наказание“. „Не съм запознат с доказателствата, нито със следствието или действията на прокуратурата. Надявам се, истината да излезе наяве, това е голяма трагедия“, каза още той.\r\nБиляна ИВАНОВА", "date": "2017.09.07", "title": "Тома Биков, ГЕРБ: Ако информацията за Калин Митрев е вярна, това нанася много тежък имиджов удар върху България"}
{"url": "http://www.focus-news.net/news/2017/09/07/2433426/dobrich-79-godishna-zhena-e-stanala-zhertva-na-telefonna-izmama-s-1000-leva.html", "text": "На 5 септември, около 18:30 часа е получено съобщение за извършена телефонна измама в с. Царевец, обл. Добрич. Това съобщиха от ОДМВР-Добрич. По данни на тъжителката П. И. (79 г.), тя е била въведена в заблуждение от непознат мъж представящ се за служител на МВР. Жената оставя до контейнер за смет сумата от 1000 лева. По случая е образувано досъдебно производство.", "date": "2017.09.07", "title": "Добрич: 79-годишна жена е станала жертва на телефонна измама с 1000 лева"}
{"url": "http://www.focus-news.net/news/2017/09/07/2433427/pravitelstvoto-shte-izpalni-dve-resheniya-na-espch.html", "text": "Правителството ще изпълни две решения на Европейския съд по правата на човека по дела срещу Република България. Изпълнението включва изплащането на общо 148 650 лв. обезщетения за претърпени имуществени и неимуществени вреди, както и разходи и разноски на жалбоподателите. Това съобщиха от правителствената информационна служба. По делото „Генов срещу България“ ЕСПЧ е решил, че има нарушението на правото на изповядване на религия, заради отказа на националните съдилища да регистрират религиозна общност с наименование „Международно общество за Кришна съзнание – София, Надежда“, представлявано от Асен Генов.\r\nПо делото „Кирилов и други срещу България“ Съдът е обединил 13 жалби, подадени в периода 2009-2015 г., които се отнасят до нарушаване на забраната на изтезанията, нечовешкото и унизително отношение и на правото на ефективни вътрешноправни средства за защита, поради лоши условия в местата за лишаване от свобода.\r\nВ периода 22 март – 23 юни 2017 г. ЕСПЧ е заличил от списъка на делата други седем жалби поради загуба на интерес от страна на жалбоподателите и е обявил за недопустими още три жалби, тъй като е намерил, че условията за задържане не са причинили страдание у жалбоподателите, което да достига прага на суровост.", "date": "2017.09.07", "title": "Правителството ще изпълни две решения на ЕСПЧ"}
{"url": "http://www.focus-news.net/news/2017/09/07/2433428/aktualizirat-se-taksite-sabirani-v-sistemata-na-preduchilishtnoto-i-uchilishtnoto-obrazovanie.html", "text": "Правителството прие Тарифа за таксите, които се събират в системата на предучилищното и училищното образование. Всички дейности, за които се събират такси, са определени в чл. 300, ал. 1 на Закона за предучилищното и училищното образование. Сред тях има и осем нови. Това съобщиха от правителствената информационна служба.\r\n30 лева ще струва провеждането на изпит по един предмет за валидиране на компетентности, придобити чрез неформално обучение (извън системата на професионалните обучения) и информално (самостоятелно) учене. Самият документ за валидиране ще се издава срещу 10 лева.\r\n10 лева ще е таксата за разглеждане на заявление за одобряване на програма за обучение за повишаване на квалификацията на педагогическите специалисти. Самата оценка на програмата за обучение ще струва 100 лева. 50 лева ще е тарифата при промяна на обучители в програмите.\r\nНова е и таксата за обучение по ограмотяване – 300 лева на човек за 600 учебни часа в курс за 15 души. 540 лева ще се събират за 1080 учебни часа за придобиване на компетентности за завършен прогимназиален етап (в курс до 15 човека). За придобиване на компетентност само за завършен клас от прогимназиален етап ще се плащат 180 лева на човек за 360 учебни часа в курс до 15 души.\r\nДокументът предвижда също промяна в някои такси, събирани досега. Разглеждането на заявление за откриване на частна детска градина или училище се увеличава от 100 на 150 лева. Тази такса не е променяна 14 години, от приемането на предишното постановление, а разходите са се увеличили.\r\nЗа оценка дали документите съответстват на нормативните изисквания, експертна оценка и издаване на всички становища, разрешения и решение за вписване в Регистъра на институциите в системата на предучилищното и училищното образование на професионална гимназия, обединено училище, спортно училище, училище по културата и училище по изкуствата ще струва 375 лева.\r\nНяма промяна при разглеждането на заявление за одобряване на познавателна книжка, учебник или учебен комплект. То ще струва 10 лева, както досега. Оценката на познавателна книжка или на учебник за съответствие с държавния образователен стандарт за познавателните книжки, учебниците и учебните помагала остава 600 лева. 975 лева е таксата за оценка на учебен комплект за съответствие с държавния образователен стандарт за познавателните книжки, учебниците и учебните помагала.\r\nВ постановлението са посочени и размерите на 16 такси, които ще се събират за обучение на граждани на трети държави, навършили 16 години. Те са съществували и досега, но са събирани по друг ред и във валута. Вечерната форма на дуално обучение за тези граждани ще се провежда срещу 1377 лева на човек, а задочната и дистанционна форма ще струва 924 лева. 3070 лева е таксата за индивидуално обучение на граждани на трети държави на възраст над 16 години.\r\nТаксите са актуализирани и определени по методика, съобразена с разходите за съответните дейности – необходимото време, преподаватели и ресурси.", "date": "2017.09.07", "title": "Актуализират се таксите, събирани в системата на предучилищното и училищното образование"}
{"url": "http://www.focus-news.net/news/2017/09/07/2433429/ministar-lilyana-pavlova-obyavili-sme-nova-porachka-za-sayt-za-predsedatelstvoto-na-es-ima-dostatachno-vreme-toy-da-bade-napraven.html", "text": "Обявили сме нова поръчка за сайт за председателството на ЕС, има достатъчно време той да бъде направен. Това каза министърът за Българското председателство на Съвета на ЕС 2018 г. Лиляна Павлова в предаването „12+3“ по БНР. „Вече беше проведена обществена поръчка за избор на изпълнител, който да направи сайта. Сайтът е специфичен и тя включва не само изработването му, но и допълнителни компоненти, които усложняват тази процедура – например излъчване на онлайн стрийминг за живо предаване на заседания. Оказа се, че нито една от трите фирми, участващи в поръчката, няма нужния опит и не е правила поне два такива аналогични сайта. Това е причината да прекратим процедурата, но тя вече е обявена наново. Бяха направени промени, така че се надявам да се появят повече кандидати, които да могат да отговорят на изискванията. В момента няма драма, защото сайтът трябва да започне да функционира на 1 декември, а дотогава има напълно достатъчно време, за да изберем изпълнител и той да изработи и внедри такъв сайт“, каза още тя.\r\nНа въпрос на водещия дали за сумата от 70 хил. лева, за каквато е обявена обществената поръчка, може да се направи сайт с всички допълнителни нужни компоненти Павлова обясни, че предварителното пазарно проучване е показало, че това е една реалистична сума за направата на такъв сайт.", "date": "2017.09.07", "title": "Министър Лиляна Павлова: Обявили сме нова поръчка за сайт за председателството на ЕС, има достатъчно време той да бъде направен"}
{"url": "http://www.focus-news.net/news/2017/09/07/2433430/veliko-tarnovo-dva-novi-sluchaya-na-laymska-bolest-i-po-edin-na-marsilska-treska-i-tuberkuloza-sa-registrirani-v-oblastta.html", "text": "Два нови случая на лаймска болест и по един на марсилска треска и туберкулоза са регистрирани във Великотърновска област. Това съобщиха за Радио „Фокус“ – Велико Търново от Регионална здравна инспекция – Велико Търново. Редките заболявания са установени в периода 28 август – 3 септември в общините Велико Търново и Златарица. Освен това има отчетени и три случая на вирусен хепатит (като не е уточнен видът му), по един за колиентерит и варицела, както и по два на остри респиратовни заболявания и ротавирусен ентерит.„Фокус“ припомня, че в началото на миналия месец бе отчетен и бум на салмонелозата, като през миналата седмица има само един регистриран случай във Велико Търново. Освен това са отчетени и петнадесет на гастроентероколити.\r\nЛуиза ТРАНЧЕВА", "date": "2017.09.07", "title": "Велико Търново: Два нови случая на лаймска болест и по един на марсилска треска и туберкулоза са регистрирани в областта"}
{"url": "http://www.focus-news.net/news/2017/09/07/2433431/reuters-mishel-barnie-e-pritesnen-ot-pozitsiyata-na-velikobritaniya-otnosno-irlandskata-granitsa.html", "text": "В четвъртък главният преговарящ за Брекзит от страна на Европейския съюз Мишел Барние изрази притеснение във връзка с британската позиция за бъдещата граница с Ирландия, предава Reuters. \r\n„Това, което виждам в документите на Обединеното кралство относно Ирландия и Северна Ирландия, ме притеснява“, коментира Барние по време на пресконференция в Брюксел. Той подчерта, че решението за ирландската граница трябва да бъде „уникално“ и ще изисква и двете страни да проявят гъвкавост. \r\n„Обединеното кралство иска ЕС да преустанови действието на своите закони, на своя митнически съюз и единен пазар при новата външна граница на блока. Освен това Лондон иска да използва Ирландия като тест за бъдещите митнически отношения между ЕС и Великобритания. Това няма да се случи“, допълни Барние. Мария Динкова", "date": "2017.09.07", "title": "Reuters: Мишел Барние е притеснен от позицията на Великобритания относно ирландската граница"}
{"url": "http://www.focus-news.net/news/2017/09/07/2433432/smolyan-s-tridnevni-kulturni-proyavi-zlatograd-shte-otbelezhi-240-godini-ot-rozhdenieto-na-legendarniya-rodopski-geroy-delyo-haydutin.html", "text": "С тридневни културни прояви Златоград ще отбележи 240 години от рождението на легендарния родопски герой Дельо хайдутин. Това каза за Радио „Фокус“ – Смолян Мирослав Янчев, кмет на Община Златоград. Откриването на Дельовите празници е на 8 септември, от 18.00 часа, с представяне на книгата на Величко Пачилов в зала „Станислав Сивриев“ „Дельо войвода – 40 разказа в стихове“. Книгата ще бъде представена от Иван Гранитски. В събота, от 18.00 часа, ще има представяне на книги от Иван Гранитски на Издателство „Захарий Стоянов“ – „Цар Иван Шишман“ и „Цар Калоян“ с автор Николай Овчаров. Ще има изложба на портрети, изобразяващи български владетели – собственост на Етнографски комплекс Златоград. В неделя ще се представи интересна атракция Етнографски ареален комплекс – Откриване на Тюфекчийска работилница и демонстрация на преднопълнещи оръжия. На 23 септември ще се направи възстановка на един пазарен ден от преди 100 години. На 24 септември в спортната зала на ОУ „Васил Левски“ ще се проведат спортни състезания за „Купата на Дельо войвода“. Септемврийските културни дни, посветени на 240 години от рождението на Дельо хайдутин Община Златоград организира съвместно с Етнографски ареален комплекс.\r\nДаниела БОЙКОВА", "date": "2017.09.07", "title": "Смолян: С тридневни културни прояви Златоград ще отбележи 240 години от рождението на легендарния родопски герой Дельо хайдутин"}
{"url": "http://www.focus-news.net/news/2017/09/07/2433433/tatyana-georgieva-kmet-na-selo-gyueshevo-dvama-ministri-obeshtavaha-sredstva-za-remont-na-hram-kostnitsata-sveta-troitsa.html", "text": "Двама министри обещаваха средства за ремонт на храм-костницата „Света Троица” в Гюешево. Това каза пред Радио „Фокус” – Кюстендил кметът на населеното място Татяна Георгиева. По думите ѝ до момента е имало очаквания, че Министерски съвет или Министерство на отбраната ще отпусне средства за ремонт на черквата и на църковната къща. „В самата костница има проблем с влагата, която по основите навлиза навсякъде. Това е най-наложителното. Църковната къща е изцяло за ремонт и е пред срутване”, каза Татяна Георгиева. Според нея има изготвени количествено-стойностни сметки за ремонтите, но всичко зависи от средствата, които ще може да се отпуснат. „Нашата идея е да направим и един информационен център и музей в самата къща до храм-костницата. В момента всичко се поддържа от кметството и от местното население. Идват много хора и искат да посетят костницата”, каза Татяна Георгиева.\r\nНа свое заседание правителството одобри допълнителни трансфери в размер на 120 000 лв. по бюджетите на 13 общини за ремонт, възстановяване, изграждане и довършване на военни паметници, сред които е и храм-костницата „Света Троица” в село Гюешево. Храмът е издигнат в памет на загиналите български офицери и войници през Междусъюзническата (1913) и Първата световна война (1915-1918) в боевете, водени в околностите на Кюстендилското село Гюешево и съседните крайгранични височини.\r\nВенцеслав ИЛЧЕВ", "date": "2017.09.07", "title": "Татяна Георгиева, кмет на село Гюешево: Двама министри обещаваха средства за ремонт на храм-костницата „Света Троица”"}
{"url": "http://www.focus-news.net/news/2017/09/07/2433434/balgariya-uchastva-v-mezhdunarodniya-panair-na-knigata-v-moskva.html", "text": "България участва в 30-ия Московски международен книжен панаир. Това съобщиха от пресцентъра на Министерството на културата. Представянето ни е под надслов „За буквите”. Акцент е историята и разпространението на българския език и писменост, на българското изкуство и литература, музика и театър, философия и хуманитаристика. \r\nБългарските издателства, участващи в панаира, са подкрепени от Министерството на културата на Република България и от Българския културен институт в Москва. Гостите на форума ще се запознаят с дейността на Издателство на Българската академия на науките „Проф. Марин Дринов”, Университетско издателство „Св. Климент Охридски”, Издателство „Захарий Стоянов”, Издателска къща „Жанет 45”, Издателство „Изток-Запад”, Издателска къща „Гутенберг”, Издателство „Колибри”, Издателство „Факел Експрес” и др. \r\nАкценти в програмата на българския щанд са срещите с поетите Бойко Ламбовски, Председател на Българския ПЕН-Център, Георги Борисов, главен редактор на издателство „Факел Експрес” и писателката Елена Алексиева. Издаването на романа „Нобелистът” (превод Н. Нанкинова) на Елена Алексиева е в рамките на съвместната поредица на Българския културен институт в Москва и Библиотеката за чуждестранна литература в руската столица „Нов български роман”. Досега в поредицата са публикувани романи на Антон Дончев, Анжел Вагенщайн, Владимир Зарев, Георги Господинов, Емилия Дворянова, Калин Терзийски, Светлозар Игов и Теодора Димова.\r\nПри откриването на българския щанд беше представен сборникът, съвместно дело на български и руски учени: „Руско-турската война: руски и български поглед. Сборник с мемоари”. Научни редактори: Р. Михнева и Р. Г. Гагкуев, Издателство „Яуза-Пресс – 2017”.  Преди да поговори с аудиторията на българския щанд за творчеството си и бъдещите си издания, писателят Петър Делчев произнася слово „За буквите”.\r\nМосковският международен книжен панаир - 2017 продължава до 10 септември. Това e най-големият и дългогодишен руски книжен форум. \r\nПрограмата на българското участие можете да видите .", "date": "2017.09.07", "title": "България участва в Международния панаир на книгата в Москва"}
{"url": "http://www.focus-news.net/news/2017/09/07/2433435/the-guardian-evropeyskata-tsentralna-banka-nyama-da-promenya-lihvenite-protsenti.html", "text": "Европейската централна банка (ЕЦБ) запазва непроменени лихвените проценти в еврозоната, пише  The Guardian. Това означава, че заемите ще бъдат давани при лихви от 0,0%. \r\nБанките ще продължат да бъдат таксувани с минус 0,4%, когато оставят парите си в ЕЦБ. Тези условията целят да ги подтикнат да предоставят средствата на потребителите и бизнеса. \r\nОсвен това от банката уточниха, че планират да запазят тези нива на лихвените проценти „за дълъг период от време“.   Мария Динкова", "date": "2017.09.07", "title": "The Guardian: Европейската централна банка няма да променя лихвените проценти"}
{"url": "http://www.focus-news.net/news/2017/09/07/2433436/blagoevgrad-v-tsarkvata-rozhdestvo-bogorodichno-simitli-shte-bade-otsluzhena-vecherna-sluzhba-po-povod-praznika-na-hrama.html", "text": "В църквата „Рождество Богородично“ – Симитли ще бъде отслужена вечерна служба по повод празника на храма, който се отбелязва всяка година на 8 септември. Това каза за Радио „Фокус“ – Пирин отец Спас Веселински, свещено служител в храма. Той обясни, че празникът ще започне още от днес с биене на църковната камбана и отслужването на службата. „На 8 септември, в 7.30 часа, сутринта започваме Утринна, а след това отслужваме и Божествена Света литургия, защото смисълът на празника и на съществуването и живота в църквата е Светата литургия, която се отслужва и в която всички присъстващи вземат участие по време на Богослужението. След светата литургия ще се отслужи и водосвещаване на присъстващите, а по-късно ще бъде благословена храната, която тази година ще е постна, тъй като е ден петък“, каза още Веселински. \"Храната ще бъде раздадена на присъстващите, за да могат да занесат от нея и в домовете си\", посочи отец Веселински.\r\nЛивия НИНОВА", "date": "2017.09.07", "title": "Благоевград: В църквата „Рождество Богородично“ – Симитли ще бъде отслужена вечерна служба по повод празника на храма"}
{"url": "http://www.focus-news.net/news/2017/09/07/2433437/varna-pri-sreden-dobiv-ot-1-239-kgdka-priklyuchi-pribiraneto-na-rekoltata-ot-dini-v-oblastta.html", "text": "При среден добив от 1239 кг/дка приключи прибирането на реколтата от дини във Варненска област. Това каза за Радио „Фокус“ – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” във Варна. \"Площите с дини в региона са общо 183.6 дка, като всички са реколтирани 100%\", добави Даря Велинова. Все още продължава прибирането на реколтата от пъпеши. Реколтирани са 28.7 дка от общо 30.7 дка при среден добив от 492 кг/дка. Напълно прибрани са реколтите от градински грах, соя, овес, фуражен грах, фасул, леща и силажна царевица. 152 кг/дка е средният добив на леща, а на фасул – 108 кг/дка. \"304 кг/дка е средният добив от круши. Реколтирани са всички 333 дка с круши в региона\", добави Даря Велинова. Все още не е започнало прибирането на реколтата от ябълки. Засега средният добив при прасковите е 356 кг/дка. В региона плододаващите площи са 1455 дка, като до момента са реколтирани близо 1200 дка. При сливите средният добив е 541 кг/дка, като плододаващите площи са 864 дка. все още не е започнало прибирането на реколтата от винени лозя, при десертните лозя са прибрани 4 дка в района на Провадия. Средният добив е 220 кг/дка.\r\nПри пролетниците няма пропаднали площи.\r\nМарияна ВАЛЕНТИНОВА", "date": "2017.09.07", "title": "Варна: При среден добив от 1 239 кг/дка приключи прибирането на реколтата от дини в областта"}
{"url": "http://www.focus-news.net/news/2017/09/07/2433438/nzok-e-sklyuchila-365-dogovora-s-lechebni-zavedeniya-prez-2016-g.html", "text": "През 2016 г. сключилите договори с НЗОК лечебни заведения, изпълнители на болнична помощ, са 365, като от тях 311 са лечебни заведения за болнична медицинска помощ, 42 са лечебни заведения за специализирана извънболнична медицинска помощ и 12 диализни центъра. Това се посочва в отчета за дейността на НЗОК за 2016 г., който прие Народното събрание. „За“ отчета гласуваха 88 народни представители, „против“ - 58 ,“въздържал се“ - 8, с което той бе приет, предаде репортер на Агенция „Фокус“.  Съгласно отчета се затвърждава тенденция за подобряване достъпа на пациентите до болнична медицинска помощ на територията на цялата страна. В рамките на дебата по отчета председателят на парламентарната Комисия по здравеопазване д-р Даниела Дариткова заяви, че има два отчета в Народното събрание–единият за дейността на касата, а другият - за финансирането и бюджета ѝ. Д-р Дариткова поясни, че днес се гледа само отчета за дейността и не е задължително тези два отчета да вървят заедно. „Тук сега, гласувайки „за“ или „против“ не можем да кажем дали одобряваме или не здравната система в България. Ние днес гласуваме един отчет“, допълни д-р Дариткова. Тя обърна внимание, че НЗОК няма как да прави политика сама. Д-р Дариткова коментира, че според нея аналитичната част от отчета е малко оскъдна. Народният представител от ПГ на „БСП за България“  проф. Анелия Клисарова заяви, че в отчета има само цифри и липсва анализ. „Изключително важно е, когато здравната каса представя своя доклад да има налаиз, да знаем каква политика е искала да произведе и докъде е стигнала“, допълни проф. Клисарова. Според нея няма интегрирана информационна система между Министерство на здравеопазването и НЗОК. Проф. Клисарова посочи, че това не може да се допуска, защото води до тежки последствия за цялото население. \r\nДеница КИТАНОВА", "date": "2017.09.07", "title": "НЗОК е сключила 365 договора с лечебни заведения през 2016 г."}
{"url": "http://www.focus-news.net/news/2017/09/07/2433439/sofiya-prodalzhava-vremennata-organizatsiya-na-dvizhenieto-po-yuzhnoto-patno-platno-na-bul-slivnitsa.html", "text": "Продължава временната организация на движението със стесняване на южното пътно платно на бул. „Сливница“. Това съобщиха от пресцентъра на Столична община. До 12 септември 2017 г. се забранява влизането на пътни превозни срeдства по две ленти от южната част на южното пътно платно на бул. „Сливница“, между ул. „Отец Паисий“ и ревизионната шахта, намираща се между бул. „Христо Ботев“ и ул. „Софроний Врачански“. На 30 метра преди бул. „Христо Ботев“. Закрива се Бус лентата на бул. „Сливница“ в същия участък от бул. „Сливница“. Движението на пътни превозни средства се извършва в северните две ленти от южното пътно платно на бул. „Сливница“ в същия участък от булеварда. Промяната се налага във връзка с изграждане на канализация от „Софийска вода“.", "date": "2017.09.07", "title": "София: Продължава временната организация на движението по южното пътно платно на бул. „Сливница“"}
{"url": "http://www.focus-news.net/news/2017/09/07/2433440/haskovo-initsiativata-rozov-kemper-gostuva-v-grada.html", "text": "Инициативата „Розов кемпер“ на фондация „Една от 8“ ще гостува от 09.00 часа на 13 септември пред болницата в Хасково. Това съобщиха от пресцентъра на Община Хасково. „Розов кемпер на Една от 8“ е част от проекта „Сърдечни приятелки“. В рамките на 6 месеца той ще обиколи  25 града в страната и главни онкологични болници.\r\nДейностите, които ще се предлагат в „Розовия кемпер на Една от 8“ са:\r\n- индивидуални информационни и практически консултации;\r\n- индивидуални психологически консултации;\r\n- техники за справяне със стреса;\r\n- съвети за хранене по време на лечение;\r\n- арт-терапии;\r\n- групови занимания;\r\n- съвети от професионален гримьор;\r\n- раздаване на аксесоари за жени с рак на гърдата и др.;\r\n- кулинарен блогър ще готви в кухнята на кемпера.", "date": "2017.09.07", "title": "Хасково: Инициативата „Розов кемпер“ гостува в града"}
{"url": "http://www.focus-news.net/news/2017/09/07/2433441/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Днешното издание на предаването „Дупница – Ключът към Рила“ по Радио „Фокус“ – Пирин ще бъде посветено на 132 години от Съединението с Източна Румелия. Кметът на Община Дупница инж. Методи Чимев започна преписа на „История славянобългарска“. В 10.14 часа бе поставено началото, когато на 6 септември, преди 132 години е обявено Съединението на Княжество България с Източна Румелия, а прокламацията, с която се обявява временното правителство се счита, че е подписана точно в този час. Какво е участието на дупничани в Съединението и Сръбско-българската война ще припомним в днешното издание. Гости в предаването ще бъде историкът Стоян Ушатов. Веднага след това ще Ви разкажем как бе отбелязана годишнината в Дупница. Тодор Петков, началник отдел „Култура, образование и младежки дейности“ към Община Дупница ще ни предостави информация за това как ще продължи инициативата за препис на „История славянобългарска“.\r\nВъв втората част на изданието ще говорим за един от най-мащабните проекти в Дупница, който предстои да бъде реализиран. В началото на седмицата в заседателната зала на Общински съвет в Дупница бе сключен официално договорът за стартиране на мащабните инфраструктурни дейности в най-големия жилищен квартал – жк. „Бистрица“. Веднага след официалното сключване на договора в района на бл.2 и ул. “Жива вода“, който район също ще бъде рехабилитиран бе направена и първа копка от инж. Методи Чимев, кмет на Община Дупница.\r\nВсичко това Ви очаква в „Дупница – Ключът към Рила“, от 16.00 до 17.00 часа, с водещ Лора Калчева.", "date": "2017.09.07", "title": "Акценти в предаването „Дупница – Ключът към Рила“ по Радио „Фокус“ – Пирин"}
{"url": "http://www.focus-news.net/news/2017/09/07/2433442/nelina-tsarova-obshtina-veliko-tarnovo-prez-septemvri-otbelyazvame-evropeyskiya-mesets-na-kulturnoto-nasledstvo.html", "text": "През септември отбелязваме Европейският месец на културното наследство. Това каза за Радио „Фокус“ – Велико Търново Нелина Църова, директор Дирекция „Култура и туризъм“ в Община Велико Търново. Тя добави, че това е основната причина за избор на дните, в които ще се проведат Нощта на Самоводската чаршия и Фестивала на занаятите. Двете събития ще протекат в дните от 22-ри до 24-ти септември. „На 22 септември, от 08.00 до 16.00 часа, с вход свободен за посетители ще бъдат Архитектурно – музеен резерват „Царевец“ и църквата-музей „Св. 40 мъченици“, а от 14.00 до 16.00 часа ще се проведе традиционният безплатен екскурзоводски тур „По стъпките на българската държавност“, организиран от Регионалния исторически музей във Велико Търново“, каза още Нелина Църова. Мястото на тръгване ще е църквата „Св. 40 мъченици“, след това ще бъде посетен храмът „Св. св. Петър и Павел“ и Царевец.\r\nЛуиза ТРАНЧЕВА", "date": "2017.09.07", "title": "Нелина Църова, Община Велико Търново: През септември отбелязваме Европейския месец на културното наследство"}
{"url": "http://www.focus-news.net/news/2017/09/07/2433443/ispanskata-prokuratura-sreshtu-liderite-na-kataloniya-shte-badat-povdignati-obvineniya-zaradi-referenduma-za-nezavisimost.html", "text": "В четвъртък испанската прокуратура заяви, че срещу регионалните лидери на Каталония ще бъдат повдигнати обвинения заради плановете да проведат референдум за независимост следващия месец, като всички изборни материали ще бъдат иззети, предава AFP. \r\n„Подготвя се повдигането на обвинения“ срещу лидерите в парламента на Каталония, съобщи пред репортери главният прокурор Хосе Мануел Маса. Мария Динкова", "date": "2017.09.07", "title": "Испанската прокуратура: Срещу лидерите на Каталония ще бъдат повдигнати обвинения заради референдума за независимост"}
{"url": "http://www.focus-news.net/news/2017/09/07/2433444/shumen-za-parvi-pat-v-pliska-e-proucheno-trase-na-taen-hodnik-s-posoka-iztok-zapad.html", "text": "За първи път в Плиска е проучено трасе на таен ходник с посока изток-запад. Това каза пред Радио „Фокус“ - Шумен гл. ас. Андрей Аладжов от Археологическия институт с музей към БАН, ръководител на проучването. Новооткритият подземен тунел е един от най-важните резултати от археологическо лято 2017. „Новият ходник и вероятната връзка на каменната арена чрез него с неизвестна досега дворцова сграда в Плиска е сред най-интересните резултати от сезона“, каза Аладжов. Новият ходник е открит на дълбочина от 3.30 метра при проучване на структури на север от каменната площадка, свързани със занаятчийския квартал от следстоличния период на Плиска. „Именно посоката на тунела предизвиква интерес. Всички известни тайни ходници в Плиска са с посока север-юг и всички са свързани с дворците. Ние за първи път проучихме трасе, което върви изток-запад, ако теорията за връзката на всички ходници с дворци е вярна. Би трябвало да има неизвестен дворец, който се свързва с този ходник“, заяви Аладжов. Той посочи, че за първи път в насипа на ходник се открива материал, който подсказва неговата датировка, както и толкова ранна керамика. Намерени са фрагменти от гърнета с характеристики от втората половина на 8 век. Другият важен резултат от теренната работа тази година е откриването на връзката между Дворцовия център на Плиска, в частност езическия храм с кръглата каменна площадка. Проучен е изходът на таен ходник, чието трасе преминава от езическия храм в Дворцовия център, продължава около 150 метра в северна посока, влиза под каменната площадка и излиза в приблизително в нейния център, като изходът е със стъпала. „Всъщност каменната арена е свързана с Дворцовия център и то с един от най-представителните обекти в него - езическия храм, наречен още капище“, каза Аладжов. Той отбеляза, че капищата са били парадните църковни постройки в Плиска преди приемането на християнството и там са се обслужвали ритуали, свързани с култовите практики на прабългарите. „Връзката на капището с каменната арена за нас е много важна не само като функционално предназначение на площадката, но и като датировка, знаем, че това капище се датира в първата половина на 9 век, от времето на Крум и Омуртаг и връзката му с каменната арена, означава че по това време тя вече съществува и е част от този дворцови комплекс“, каза Аладжов.\r\nИвелина ИВАНОВА", "date": "2017.09.07", "title": "Шумен: За първи път в Плиска е проучено трасе на таен ходник с посока изток-запад"}
{"url": "http://www.focus-news.net/news/2017/09/07/2433445/odobren-e-narachnik-za-otnosheniyata-mezhdu-rotatsionnoto-predsedatelstvo-na-saveta-na-es-i-evropeyskiya-parlament.html", "text": "Правителството одобри Наръчник за членовете на Министерския съвет относно отношенията между ротационното председателство на Съвета на Европейския съюз и Европейския парламент по време на подготовката и провеждането на Българското председателство на Съвета на Европейския съюз през 2018 г. Това съобщиха от правителствената информационна служба.\r\nЦелта на одобрения документ е да насочи вниманието на членовете на правителството, техните политически кабинети и представителите на експертните екипи в ресорните министерства върху задачите и предизвикателствата пред България като ротационен председател на Съвета на ЕС, подготвяйки ресорните министри за ангажиментите им преди и по време на Председателството в качеството им на председатели на секторните формати на Съвета на ЕС. От друга страна, специално внимание в Наръчника е обърнато върху необходимостта от изграждане на открити и ефективни отношения с Европейския парламент, неговите членове, комисии и спомагателни органи в полза на успешното изпълнение на задачите на България като ротационен председател.\r\nРазработването на подобни информационни документи с конкретни практически препоръки към министрите и техните екипи е утвърдена практика в държавите-членки, поемащи за първи път председателството на Съвета на ЕС, която допринася за успешното изпълнение на техните функции и задачи. Наръчникът съдържа систематизирани информация за функциите и задачите на ротационното председателството на Съвета на ЕС, за взаимодействието му с Европейския парламент, както и практически препоръки за подготовка на членовете на Министерския съвет за работата с ЕП в периода преди и по време на Председателството.", "date": "2017.09.07", "title": "Одобрен е наръчник за отношенията между ротационното председателство на Съвета на ЕС и Европейския парламент"}
{"url": "http://www.focus-news.net/news/2017/09/07/2433446/veliko-tarnovo-stopanska-akademiya-v-svishtov-be-domakin-na-forum-za-razrabotvane-na-balgaro-rumanski-turisticheski-marshrut-po-porechieto-na-reka-dunav.html", "text": "Стопанска академия „Димитър А. Ценов“ бе домакин на кръгла маса за обществено и експертно обсъждане по проект „Разработване и промоциране на съвместен културно-исторически туристически продукт: Маршрут „Римска граница на територията на трансграничния регион Румъния-България“. Това съобщиха от пресцентъра на Стопанска академия „Димитър А. Ценов“ - Свищов. Форумът бе организиран от Асоциацията на дунавските общини „Дунав“, която съвместно с Камарата за търговия, индустрия, навигация и земеделие - гр. Констанца, Румъния изпълнява проекта, финансиран чрез програма Interreg V-A Румъния-България 2014-2020. Целта на проекта е да популяризира общото римско културно-историческо наследство на дунавските общини от двете страни на реката чрез създаване на интегриран туристически продукт.\r\nИзпълнителният директор на Асоциацията Мария Цанкова откри срещата, в която участваха представители на местните и държавни власти, регионалните и местните исторически музеи, туристическия бранш, неправителствения сектор. Сред участниците в кръглата маса бяха и преподаватели, докторанти и студенти от катедра „Икономика и управление на туризма“ при Стопанска академия. \r\nКато символични домакини, участниците във форума приветстваха Росен Маринов – директор на Дирекция „Култура и културно наследство“ при община Свищов и зам.-ректорът на Стопанска академия – проф. д-р Марияна Божинова. От името на ректора и на академичната общност проф. Божинова приветства гостите с „Добре дошли“ в свищовското висше училище. Тя подчерта важността на събитието за Академията като припомни, че по българското поречие на река Дунав няма друг университет, в който да се обучават студенти по бакалавърска специалност „Икономика на туризма“, магистърска програма „Икономика и мениджмънт на туризма“ и докторска програма „Икономика и управление на туризма“. По думите на проф. Божинова, поречието на Дунав е изолирано в приоритетите на Министерството на туризма по отношение развитието на туризма и диверсификацията на туристическия продукт, който може да бъде предложен от общините на тази територия. „Надявам се, след успешната реализация на проекта, по българското и по румънското поречие на Дунав да се развие и да просперира един интегриран туристически продукт“, каза още проф. Божинова.\r\nПредставяйки резултатите от интегрирано предварително проучване на римското културно-историческо наследство в българо-румънския трансграничен регион, Мария Цанкова поясни, че то е проведено на територията на 8 области в България и 7 окръзи в Румъния. Проучването предлага вариант на маршрут, който обхваща 62 обекта и е структуриран около река Дунав като главна ос и около историята на Дунавския лимес (северната граница на Римската империя). Основните обекти от българска страна, които ще се популяризират чрез маршрута, са „Бонония“ в гр. Видин, „Улпия Ескус“ в с. Гиген, „Димум“ в гр. Белене, „Нове“ в гр. Свищов, „Ятрус“ в с. Кривина, „Сексагинта Приста“ в гр. Русе, „Трансмариска“ в гр. Тутракан. „Дуросторум“ и Римска гробница в гр. Силистра.\r\nВ рамките на кръглата маса бяха обсъждани разработваните в момента Стратегия за развитие, усъвършенстване и иновация на туристическия маршрут и Маркетингова стратегия. С презентация, посветена на маркетинга на туристическите дестинации по Долнодунавския лимес, в дискусията участва ас. д-р Стефан Проданов – преподавател в Стопанска академия и представител на Съвет по туризъм - Свищов.\r\nОбсъждания по проекта са проведени общо в пет български дунавски общини. Участниците в кръглите маси се обединяват около виждането, че културно-историческият туризъм е приоритетен за социално-икономическото развитие на Дунавския регион, но за да се капитализира неговия потенциал е необходимо да се работи в посока на подобряване на транспортната и туристическа инфраструктура, и повишаване на капацитета за предоставяне на услуги. След провеждането на заключителния форум в румънския град Констанца, проектът предвижда създаването на набор от атрактивни промоционални материали, които ще се разпространяват сред заинтересованите страни.", "date": "2017.09.07", "title": "Велико Търново: Стопанска академия в Свищов бе домакин на форум за разработване на българо-румънски туристически маршрут по поречието на река Дунав"}
{"url": "http://www.focus-news.net/news/2017/09/07/2433447/rumyana-arnaudova-govoritel-na-glavniya-prokuror-vse-oshte-ne-e-gotova-nito-edna-ot-naznachenite-5-ekspertizi-za-ubiystvoto-v-s-vinogradets.html", "text": "Все още не е готова нито една от назначените 5 експертизи за убийството в с. Виноградец. Това каза по време на пресконференция в Пазарджик говорителят на главния прокурор Румяна Арнаудова, предаде репортер на Радио \"Фокус\" - Пазарджик. Около 11.00 часа днес Лазар Влайков се е явил, след като е бил призован от разследващите за повдигане на обвинение по чл. 338 ал. 3 от Наказателния кодекс, обясни Арнаудова. Тя уточни, че по този текст от закона се предвижда наказание от 5 до 10 години лишаване от свобода. \"Влайков не е взел необходимите мерки за сигурност при държане на огнестрелно оръжие, в резултат на което е причинена смърт на едно лице. Това на практика е непредумишлено убийство\", уточни Арнаудова. Тя каза също, че от назначените 5 експертизи по случая, нито една не е готова. Говорителят на главния прокурор допълни, че случилото се е след употреба на алкохол от страна на Лазар Влайков. \"Установеното количество е 0,76 промила. Освен това е установено, че оръжието не само е носено, след употреба на алкохол, но и използвано. Извършен е и тест за употреба на наркотични вещество, който е отрицателен\", допълни Арнаудова. Тя каза също, че е назначена съдебно-медицинска експертиза за начина на настъпване на смъртта на 47-годишния мъж. \"Назначени са и експертизи в НИКК - дали има и какви барутни частици по ръцете на Лазар Влайков, починалия и детето. Назначена е и биологична и ДНК-експертиза в Частна лаборатория като имаме уверението, че резултатите ще са готови в най-кратък срок\", коментира Арнаудова.\r\nВаня НИКОЛОВА", "date": "2017.09.07", "title": "Румяна Арнаудова, говорител на главния прокурор: Все още не е готова нито една от назначените 5 експертизи за убийството в с. Виноградец"}
{"url": "http://www.focus-news.net/news/2017/09/07/2433448/rayka-ivanova-regionalen-istoricheski-muzey-blagoevgrad-peshterite-v-pirin-sa-svarzani-s-mramorite-v-regiona.html", "text": "Пещерите в Пирин са свързани с мраморите в региона. Това каза за Радио „Фокус“ - Пирин Райка Иванова, завеждащ отдел „Природа“ при Регионален исторически музей - Благоевград. „Има една пещера Бъндерица, която е в близост до хижа „Бъндерица“. Тя е пропастна пещера, намира се в северен Пирин. Денивелацията ѝ е 125 метра. Има много красиви пещерни образувания и по цялото ѝ протежение тече подземна река. Пещерата е открита през 1970 година от пещерняци от туристическо дружество „Академик“ в София. Пещерата е трудно проходима и се посещава само от спалеолози, които всъщност ги проучват и правят карти на самите пещери“, отбеляза тя. Иванова добави, че друга пещера, която е известна в Пирин е Шаралийска пещера, която се намира в землището на село Илинденци и също се е образувала в мраморите. По думите ѝ различното при нея е, че е лабиринтна пещера. Тя уточни, че в „Шаралийската пещера“ има всички пещерни образувания – сталактити, сталагмити, дендрити, завеси и т.н. Музейният уредник подчерта, че пещерата е низходяща и е с денивелация 76 метра, като тя също е трудно проходима и самият ѝ вход трудно се намира.\r\nНатали СТЕФАНОВА", "date": "2017.09.07", "title": "Райка Иванова, Регионален исторически музей - Благоевград: Пещерите в Пирин са свързани с мраморите в региона"}
{"url": "http://www.focus-news.net/news/2017/09/07/2433449/osiguryava-se-simultanniyat-prevod-za-sabitiyata-ot-balgarskoto-predsedatelstvo-na-saveta-na-es.html", "text": "Правителството упълномощи министъра за Българското председателство на Съвета на Европейския съюз Лиляна Павлова да сключи споразумение с Генерална дирекция „Устни преводи“ на Европейската комисия. Целта е да се осигури симултанният превод за събитията на най-високо ниво, предвидени в календара на Българското председателство. То ще бъде обезпечено с достатъчно на брой акредитирани преводачи с опит, които да гарантират качеството на превода и поверителността на предоставените им документи и съдържанието на съответните заседания. Това съобщиха от правителствената информационна служба.\r\nПостоянното представителство на България към ЕС в Брюксел се обърна за съдействие към ГД „Устни преводи“ предвид факта, че до момента страната ни не е била домакин на мероприятие от такъв мащаб, изискващи участието на голям брой квалифицирани преводачи с опит в преводите от максимална комбинация от 24-те официални езика на ЕС.\r\nГД „Устни преводи“ е службата на Европейската комисия, която отговаря за устните преводачески услуги и организацията на конференции, включително технически услуги, и осигурява преводачи за около 11 000 заседания годишно.\r\nРазходите за преводи от ГД „Устни преводи“ към ЕК са предвидени в ПМС №67 от 2017 г. в размер на 3 млн. лв.", "date": "2017.09.07", "title": "Осигурява се симултанният превод за събитията от Българското председателство на Съвета на ЕС"}
{"url": "http://www.focus-news.net/news/2017/09/07/2433450/burgas-apelativniyat-sad-potvardi-efektivna-prisada-na-mazh-obvinen-za-ukriti-danatsi-v-osobeno-golemi-razmeri.html", "text": "66-годишният Юрий Александров, собственик на еднолично търговско дружество в гр. Сунгурларе, ще изтърпи наказание от две години и осем месеца лишаване от свобода за укриване на данъци в особено големи размери. Тричленен състав на Бургаския апелативен съд потвърди осъдителната присъда на първоинстанционния съд. Това съобщават от пресцентъра на Апелативен съд - Бургас. Александров е признат за виновен в това, че през периода 14 март 2009 г. – 13 октомври 2009 г., в гр. Бургас, при условията на продължавано престъпление, в качеството на управляващ и представляващ „Е“ ЕООД, избегнал плащането на данъчни задължения в размер на 693 272 лева, представляващи дължим данък върху добавената стойност за шест данъчни периода през 2009г. Мъжът е потвърдил неистина в шест справки-декларации, подадени пред ТДД – Бургас, използвайки документи с невярно съдържание – 109 броя данъчни фактури при упражняване на стопанската дейност и воденето на счетоводството и приспаднал неследващ се данъчен кредит в общ размер на 693 272 лева. Той е осъден да заплати на Министерството на финансите – София сумата 693 272 лева, представляваща обезщетение за имуществени вреди от непозволено увреждане, ведно със законната лихва от 13 октомври 2009 г. до окончателното изплащане на сумата.\r\nДелото на първа инстанция е преминало по реда на съкратеното съдебно следствие като Александров е признал изцяло фактите, изложени в обстоятелствената част на обвинителния акт и се е съгласил да не се събират доказателства за тези факти. При тази особена процедура наложеното ефективно наказание за престъплението в размер на от четири години се редуцира с 1/3.\r\nПодсъдимият е с многобройни предишни осъждания за престъпления, сред които преобладават тези против собствеността и стопанството. Александров нямал намерение да извършва стопанска дейност от името на дружеството, чийто управител и едноличен собственик на капитала станал през 2009 г., тъй като имал здравословни проблеми, които не му позволявали да работи. Той придобил търговското дружество с цел да извършва данъчни измами, като получавал парични средства от други лица, желаещи да „закупят“ фактури от неговото дружество – „Е” ЕООД, но без реално да е осъществена доставка по тях.\r\nАпелативните съдии са споделил извода на първата инстанция, че подсъдимият е действал с пряк умисъл, съзнавал общественоопасния характер на деянието си, предвиждал е неговите последици и е искал тяхното настъпване. След направена цялостна проверка на постановения съдебен акт и разглеждане на оплакванията на страните, въззивният състав не е намерил основания да измени наложеното наказание, което трябва да бъде изтърпяно при първоначален общ режим.\r\nРешението подлежи на обжалване и протест пред ВКС в 15–дневен срок от съобщаването на страните, че е изготвено.", "date": "2017.09.07", "title": "Бургас: Апелативният съд потвърди ефективна присъда на мъж, обвинен за укрити данъци в особено големи размери"}
{"url": "http://www.focus-news.net/news/2017/09/07/2433451/blagoevgrad-s-posterna-izlozhba-i-predstavyane-na-zlatnata-rimska-verizhka-ot-iv-vek-istoricheski-muzey-petrich-shte-otbelezhi-10-godini-ot-prouchvaniyata-na-herakleya-sintika.html", "text": "С постерна изложба и представяне на златната римска верижка тип „Истимион“ от IV век, Исторически музей – Петрич ще отбележи 10 години от проучванията на Хераклея Синтика. Това каза за Радио „Фокус“ – Пирин Сотир Иванов, директор на Исторически музей – Петрич. Дата на събитието ще бъде 12 септември. „На този ден решихме, че ще покажем освен една страхотна постерна изложба, която показва как от един хълм, който беше бунище за зеленчукова продукция и терен за иманярска дейност изниква един страхотен град и форум, с невероятна архитектура каквато не сме очаквали. В същото време на този ден отново ще покажем златната римска верижка от IV век, тип „Истимион“, която открихме не отдавна в агурата, в търговските помещения на античен град Хераклея Синтика“, каза още Иванов. Той отправи покана към всички, които имат желание да посетят обекта на този ден, за да станат част от историята и магията на антични град.\r\nЛивия НИНОВА", "date": "2017.09.07", "title": "Благоевград: С постерна изложба и представяне на златната римска верижка от IV век, Исторически музей – Петрич ще отбележи 10 години от проучванията на Хераклея Синтика"}
{"url": "http://www.focus-news.net/news/2017/09/07/2433452/pravitelstvoto-opredeli-nov-sastav-na-upravitelniya-savet-na-tsentara-za-otsenka-na-riska-po-hranitelnata-veriga.html", "text": "Правителството определи нов състав на Управителния съвет на Центъра за оценка на риска по хранителната верига. Той се състои от петима членове – директорът на Центъра проф. д-р Бойко Ликов, заместник-министрите на земеделието, храните и горите д-р Цветан Димитров и д-р Лозана Василева и заместник-министрите на здравеопазването д-р Мирослав Ненков и Светлана Йорданова. Това съобщиха от правителствената информационна служба.\r\nЦентърът извършва научна оценка на риска по проблеми, които пряко или косвено засягат здравето на животните и растенията, растителните продукти и растителния репродуктивен материал и безопасността на храните и фуражите и изготвя научни становища до компетентните органи и институции за вземане на решения за управление на рисковете по хранителната верига.", "date": "2017.09.07", "title": "Правителството определи нов състав на Управителния съвет на Центъра за оценка на риска по хранителната верига"}
{"url": "http://www.focus-news.net/news/2017/09/07/2433453/prof-aneliya-klisarova-bsp-v-doklada-na-zdravnata-kasa-ima-samo-tsifri-no-ne-i-analiz-i-politika.html", "text": "В доклада на Здравната каса има само цифри, но не и анализ- каква политика е искала да проведе и докъде е стигнала. Това заяви народният представител от „БСП за България“ проф. Анелия Клисарова по време на обсъждане на годишния отчет за дейността на Националната здравноосигурителна каса за 2016 г., съобщиха от пресцентъра на НС на БСП. Клисарова подчерта, че има неравнопоставеност не само между различни области в страната, но и между различните болници. „Изключително важно е, че няма интегрирана информационна система между Министерството на здравеопазването и НЗОК. Това не бива и не може да се допуска, защото води до последствия за здравето на цялото население“, каза още тя. Според нея Касата се явява само като разпределителна гара на отпуснатите средства. „Трябва да се внимава с бюджета, за да бъдат реализирани добрите предложения, които се правят“, предупреди депутатът от левицата. „Колко пациенти чакат за направление в извънболничната помощ? А сега има и свръхлимитиране на болничната помощ“, каза още проф. Клисарова. Тя е на мнение, че тези лимити трябва да бъдат регламентирани така, че да не се налага такова дълго изчакване на пациентите или още по-лошото – пациентите да се налага да плащат от собствения си джоб, въпреки че са социално осигурени. „След като има излишък, защо прехвърляме за следващия бюджетен период?“, попита тя. Народният представител засегна и вечната тема за клиничните пътеки. „Кога ще остойностим тях и лекарския труд? Цифрите, сравнение 2015 г с 2016 г, показват, че се падат по-малко лекари и здравни работници на глава на населението“, посочи тя. По нейните думи тези проблеми трябва да бъдат обсъдени при формирането на бюджета на Касата, за да се направят политики, за да няма неваксинирани деца и плащания от джоба.", "date": "2017.09.07", "title": "Проф. Анелия Клисарова, БСП: В доклада на Здравната каса има само цифри, но не и анализ и политика"}
{"url": "http://www.focus-news.net/news/2017/09/07/2433454/utvardeni-sa-razhodite-za-komandirovki-v-stranata-za-vtoroto-trimesechie-na-2017-g.html", "text": "Правителството утвърди разходите за командировки в страната за второто тримесечие на 2017 г. на министрите и заместник-министрите, на областните управители, на председателите на държавни комисии, агенции и институции. Това съобщиха от правителствената информационна служба. За командировки на министрите и заместник-министрите в страната са изразходвани общо 4788,14 лв., за командировки на председателите на държавни агенции и техните заместници – 1367,58 лв., за командировки на председатели и членове на държавни комисии – 1135 лв., за командировки на ръководителите на държавни институции – 150 лв., и за командировки на областни управители – 4786,94 лв.", "date": "2017.09.07", "title": "Утвърдени са разходите за командировки в страната за второто тримесечие на 2017 г."}
{"url": "http://www.focus-news.net/news/2017/09/07/2433455/the-independent-klimatichnite-promeni-li-predizvikaha-irmai.html", "text": "Ураганът „Ирма“, подобно на урагана „Харви“ не е резултат от климатичните промени, но неговата сила може би е, пише вестник The Independent. \r\nУчените подчертават, че въпросът дали глобалното затопляне е причината за екстремните метеорологични условия не е правилен. Вместо това вниманието трябва да се насочи към това как глобалното затопляне е помогнало ураганите да станат още по-разрушителни от преди. \r\n„Ураганът „Ирма“, който удари толкова скоро след тропическата буря „Харви“, и  другите извънредни ситуации, свързани с екстремните метеорологични условия, повдигат въпроси за ролята на климатичните промени“, отбеляза Дан Майкъл от университета в Бристъл. „Въпросът дали климатичните промени „са причинили“ някое конкретно климатично явление е грешен, вместо това ние трябва да разберем как климатичните промени влияят на екстремните метеорологични условия. Освен затоплянето на атмосферата и повишаването на морското равнище климатичните промени  вероятно са повлияли, както върху „Ирма“, така и върху „Харви“, допълни експертът.  Мария Динкова", "date": "2017.09.07", "title": "The Independent: Климатичните промени ли предизвикаха „Ирма“?"}
{"url": "http://www.focus-news.net/news/2017/09/07/2433456/blagoevgrad-granichni-voyski-petrich-otbelyazvat-70-godishen-yubiley.html", "text": "Гранични войски - Петрич тази година отбелязват 70-годишен юбилей. Това каза за Радио „Фокус“ - Пирин Славчо Стоянов, член на Инициативния комитет, организиращ Четвъртата национална среща на граничарите. Той посочи, че именно заради това тази година срещата на граничарите ще се проведе точно в Петрич. По думите му мотивите и основанията за организиране на това тържество, са свързани пряко с охраната на държавната граница. Славчо Стоянов отбеляза, че още след Освобождението от турско робство, България започва охрана на границата върху основата на т.нар. гранични участъци и гранични постове. „Това се случва на 22 декември 1887 година, когато с указ на Народното събрание се създава граничната стража. По-нататък след Втората световна война и смяната на политическата система в България, се създават гранични войски на 27 август 1946 година. През този месец ние ще честваме 71 години от създаването на граничните войски, която охрана е върху основата на граничните състави“, добави той. Славчо Стоянов подчерта, че граничният отряд в Петрич е създаден на 1 ноември 1947 година, като той се дислоцира най-напред в Гоце Делчев, след това в Сандански по 2 години и през 1954 година е в Петрич, като охранява границата от река Лебница срещу село Добри лаки до Гоцев връх – южната граница и Али ботуш.\r\nНатали СТЕФАНОВА", "date": "2017.09.07", "title": "Благоевград: Гранични войски - Петрич отбелязват 70-годишен юбилей"}
{"url": "http://www.focus-news.net/news/2017/09/07/2433457/rumyana-arnaudova-govoritel-na-glavniya-prokuror-telefonnite-razpechatki-ne-pokazvat-komunikatsiya-mezhdu-lazar-vlaykov-i-rayonniya-prokuror-na-pazardzhik-sled-ubiystvoto-v-s-vinogradets.html", "text": "От разпечатките на телефоните, иззети след убийството в с. Виноградец не е установена комуникация между Лазар Влайков и Районния прокурор на Пазарджик Георги Кацаров след инцидента. Това каза по време на пресконференция в Пазарджик говорителят на Главния прокурор Румяна Арнаудова, предаде репортер на Радио \"Фокус\" - Пазарджик. Арнаудова уточни, че е възможна интернет комуникация между лицата и затова е назначена експертиза в НИКК, която да установи дали такава е имало между двамата след инцидента. \"Възможно е да се комуникира през социални мрежи, а също чрез СМС-и, за това сме назначили такава експертиза. Изискани са и разпечатки на телефоните на всички присъстващи - 12 души\", уточни Арнаудова. Говорителят на главния прокурор уточни, че Районният прокурор на Пазарджик вече е разпитан като свидетел. Той също е отрекъл да е разговарял с Влайков. Тя допълни, че днес Лазар Влайков е задържан с прокурорска заповед за 72 часа, но още утре прокуратурата ще поиска налагането на постоянна мярка \"задържане под стража\".\r\nВаня НИКОЛОВА", "date": "2017.09.07", "title": "Румяна Арнаудова, говорител на главния прокурор: Телефонните разпечатки не показват комуникация между Лазар Влайков и Районния прокурор на Пазарджик след убийството в с. Виноградец"}
{"url": "http://www.focus-news.net/news/2017/09/07/2433458/shumen-ranna-keramika-ot-vtorata-polovina-na-8-vek-e-otkrita-v-nasipa-na-neizvesten-dosega-taen-hodnik-v-pliska.html", "text": "Ранна керамика от втората половина на 8 век е открита в насипа на неизвестен досега таен ходник в Плиска. Това каза пред Радио „Фокус“ - Шумен гл. ас. Андрей Аладжов от Археологическия институт с музей към БАН, ръководител на проучването. Намерени са фрагменти от гърнета. Керамиката е вторично опушвана на огън, със сивочерен цвят, с малко украса от врязани хоризонтални линии. Новооткритият ходник е интересен и заради неговата посока, която е изток-запад, за разлика от известните досега тайни ходници в Плиска, които са север-юг. По цялата част на трасето, което е проучено и е с дължина 25 метра, има денивелация от 60 см на изток. Аладжов посочи, че следващата задача ще бъде откриването на изхода на тайния подземен тунел, като той трябва да се търси на изток. Сребърен кръст енколпион и няколко византийски монети от следстоличния период на Плиска са сред интересните движими находки от тазгодишните разкопки, водени от гл. ас. Андрей Аладжов.\r\nИвелина ИВАНОВА", "date": "2017.09.07", "title": "Шумен: Ранна керамика от втората половина на 8 век е открита в насипа на неизвестен досега таен ходник в Плиска"}
{"url": "http://www.focus-news.net/news/2017/09/07/2433459/burgas-41-godishen-mazh-e-zadarzhan-pod-strazha-za-izvarshvane-na-krazhba-ot-hotelska-staya-v-uslovieto-na-opasen-retsidiv.html", "text": "41-годишен мъж е задържан под стража за извършване на кражба от хотелска стая в условието на опасен рецидив. Това съобщиха от пресцентъра на Апелативна прокуратура - Бургас. На 25 август 2017 г. в гр. Бургас е започнало досъдебно производство срещу Мирослав Д. (на 41 г.) от гр. Бургас затова, че на същата дата в гр. Бургас от хотел, на ул. “Александровска“, в условията на опасен рецидив, отнел пари - сумата от 1 800 евро (с равностойност в лева 3 520.49 лв.), 3 700 румънски леи и 100 лв., от владението на румънската гражданка Щ. К., без нейно съгласие и с намерение противозаконно да ги присвои. За това тежко умишлено престъпление законът предвижда от 2 г. до 10 г. „лишаване от свобода“.\r\nСпоред наблюдаващия прокурор, налице са достатъчно доказателства, обосноваващи предположението, че именно обвиняемото лице е извършител на престъплението, както и че е налице опасност същият да се укрие и да извърши ново престъпление.\r\nСъдът се съгласи с аргументите на Прокуратурата и наложи най-тежката мярка за неотклонение на обвиняемия. \r\nОпределението на Районния съд може да бъде обжалвано пред Окръжен съд - Бургас.", "date": "2017.09.07", "title": "Бургас: 41-годишен мъж е задържан под стража за извършване на кражба от хотелска стая в условието на опасен рецидив"}
{"url": "http://www.focus-news.net/news/2017/09/07/2433460/toplofikatsiya-sofiya-vazstanovena-e-rabotata-na-tets-sofiya-iztok.html", "text": "Възстановена е работата на ТЕЦ \"София Изток\". Това съобщиха от пресцентъра на „Топлофикация София” ЕАД. и топлоподаването към кварталите \"Дружба\" 1 и 2 част, \"Слатина\", \"Гео Милев\" и \"Яворов\" вече е нормализирано. Продължава работата по запълването на топлопреносната мрежа и поетапно, в рамките на предварително обявения краен срок – 11 септември 2017 г. ще бъде възстановено подаването на топла вода и към останалите южни и източни квартали на столицата, засегнати от спирането на ТЕЦ \"София Изток\".", "date": "2017.09.07", "title": "„Топлофикация София”: Възстановена е работата на ТЕЦ \"София Изток\""}
{"url": "http://www.focus-news.net/news/2017/09/07/2433461/dobrich-politsiyata-izdirva-83-godishnata-valeriya-atanasova-gancheva-ot-selo-zhiten-koyato-e-v-neizvestnost-ot-5-septemvri.html", "text": "Полицията издирва 83-годишната Валерия Атанасова Ганчева от село Житен, област Добрич, която е в неизвестност от 5 септември. Това съобщиха от ОДМВР - Добрич. По данни на близките, Ганчева е напуснала дома си на 5 септември 2017 г. и от тогава е в неизвестност. Ганчева е висока около 165 - 170 см, нормално телосложение, прошарена коса. Жената страда от старческа деменция и губи ориентация. ОДМВР - Добрич умолява всички, които имат информация къде може да бъде открита, да сигнализират на телефон 112 или в най–близкото полицейско управление.", "date": "2017.09.07", "title": "Добрич: Полицията издирва 83-годишната Валерия Атанасова Ганчева от село Житен, която е в неизвестност от 5 септември"}
{"url": "http://www.focus-news.net/news/2017/09/07/2433462/daily-sabah-obshto-sedem-chlenove-na-pkk-sa-bili-likvidirani-pri-vazdushni-udari-v-iztochna-turtsiya.html", "text": "Общо седем членове на Кюрдската работническа партия (ПКК) са били ликвидирани при въздушни удари в източната част на Турция, съобщиха в четвъртък властите в страната, пише вестник Daily Sabah. \r\nОперацията в провинциите Агръ и Шърнак са били проведени след получаване на информация от разузнаването, че се планират нападения срещу разположените наблизо военни бази. \r\nМеждувременно един от членовете на ПКК се е предал на силите за сигурност в южната провинция Мардин. Мария Динкова", "date": "2017.09.07", "title": "Daily Sabah: Общо седем членове на ПКК са били ликвидирани при въздушни удари в Източна Турция"}
{"url": "http://www.focus-news.net/news/2017/09/07/2433463/pravitelstvoto-otpuska-180-000-lv-za-dovarshvana-na-stroitelstvoto-na-pravoslavniya-hram-v-gabrovskiya-kvartal-mladost.html", "text": "Правителството одобри допълнителни разходи по бюджета на Министерския съвет за 2017 г. в размер 180 000 лв. за довършване на православния храм „Св. Св. Онуфрий, Дамаскин и всех мучеников Габровских“ в кв. „Младост“ на гр. Габрово. Това съобщиха от правителствената информационна служба. Строителството на храма започна през 2016 г., като до момента са положени основите и са изградени сутеренът и стените до етап „покрив“. Довършването на храма ще предотврати компрометирането на вече съградената му част предвид идващия зимен сезон.\r\nСредствата за изпълнението на постановлението се осигуряват чрез преструктуриране на разходите и/или трансферите по централния бюджет.", "date": "2017.09.07", "title": "Правителството отпуска 180 000 лв. за довършвана на строителството на православния храм в габровския квартал „Младост“"}
{"url": "http://www.focus-news.net/news/2017/09/07/2433464/yambol-opredelena-e-postoyanna-myarka-za-neotklonenie-zadarzhane-pod-strazha-na-dvama-mazhe-obvineni-v-izvarshvane-na-telefonni-izmami-v-elhovo.html", "text": "По внесено искане на Районна прокуратура Елхово, съдът определи постоянна мярка за неотклонение „Задържане под стража“ на двама мъже, обвинени в извършване на телефонни измами в Елхово. Това съобщиха от пресцентъра на Апелативна прокуратура - Бургас. На 7 февруари 2017 г. в гр. Елхово е започнало досъдебно производство срещу  неизвестен извършител затова, че на същата дата в гр. Елхово с цел да набави за себе си имотна облага възбудил и поддържал заблуждение в М. М., че е служител на МВР, участващ в операция по залавяне на телефонни измамници и с това й причинил имотна вреда в размер на 4000 лв.\r\nНа 13 февруари 2017 г. в гр. Елхово е започнало друго досъдебно производство срещу  неизвестен извършител затова, че на същата дата в гр. Елхово с цел да набави за себе си имотна облага възбудил и поддържал заблуждение в А. А., че е служител на МВР, участващ в операция по залавяне на телефонни измамници и с това ѝ причинил имотна вреда в размер на 4000 лв. \r\nСлед извършени активни действия по разследване, органите на РУП Елхово събрали достатъчно доказателства уличаващи Радостин К. (на 32 г.) от гр. Елхово и Лазар Х. (на 38 г.) от с. Гранитово в тези тежки умишлени престъпления, за които законът предвижда от 1г. до 6г. „лишаване от свобода“.\r\nСпоред наблюдаващия прокурор, налице са достатъчно доказателства, обосноваващи предположението, че именно обвиняемите лица са извършители на престъпленията, както и че е налице опасност същите да се укрият и да извършат ново престъпление.\r\nСъдът се съгласи с аргументите на Прокуратурата и наложи най-тежката мярка за неотклонение на обвиняемите. \r\nОпределението на Районния съд може да бъде обжалвано пред Окръжен съд - Ямбол.", "date": "2017.09.07", "title": "Ямбол: Определена е постоянна мярка за неотклонение „задържане под стража“ на двама мъже, обвинени в извършване на телефонни измами в Елхово"}
{"url": "http://www.focus-news.net/news/2017/09/07/2433465/blagoevgrad-priklyuchva-lyatnata-prevantivna-programa-az-obicham-dobroto-koyato-se-provezhda-v-gotse-delchev.html", "text": "Приключва Лятната превантивна програма „Аз обичам доброто“. Това каза за Радио „Фокус“ - Пирин Анета Вълева, секретар на Местната комисия за борба с противообществените прояви на малолетни и непълнолетни лица в Гоце Делчев. Тя отбеляза, че официалното закриване ще се състои на 8 септември от 11.00 часа в Дома на културата, като по време на закриването ще бъдат наградени най-активните участници, доброволци и партньори. Вълева припомни, че тази година програмата „Аз обичам доброто“ се е провела за пета поредна година, като през текущото издание са били създадени 10 клуба по интереси: „Киномания“, „Сръчни ръчички“, „Добро сърце“, „Приятели на природата“, „Риболов“, „Баскетбол“, „Победи себе си“, „Рисуване“, „Забавно лятно четене“ и „Мозайко“.\r\nНатали СТЕФАНОВА", "date": "2017.09.07", "title": "Благоевград: Приключва Лятната превантивна програма „Аз обичам доброто“, която се провежда в Гоце Делчев"}
{"url": "http://www.focus-news.net/news/2017/09/07/2433466/burgas-ogranicheno-e-dvizhenieto-po-pat-iii-6009-kableshkovo-aheloy-poradi-pozhar-v-blizost-do-patnoto-platno.html", "text": "Ограничено е движението по път III-6009 Каблешково - Ахелой поради пожар в близост до пътното платно. Това съобщиха от пресцентъра на Агенция \"Пътна инфраструктура\". Обходният маршрут е Слънчев бряг - Каблешково - Каменар - Поморие - Ахелой.", "date": "2017.09.07", "title": "Бургас: Ограничено е движението по път III-6009 Каблешково - Ахелой поради пожар в близост до пътното платно"}
{"url": "http://www.focus-news.net/news/2017/09/07/2433467/pravitelstvoto-na-kataloniya-povdiganeto-na-obvineniya-nyama-da-promeni-planovete-ni.html", "text": "В четвъртък правителството на Каталония обяви, че властите в Мадрид налагат „обсадно положение“ на региона, предава AFP. Този коментар беше направен, след като главният прокурор на страната заяви, че срещу лидерите на региона ще бъдат повдигнати обвинения заради планирания референдум за независимост. \r\n„Това не променя проекта на правителството“, заяви говорителят Жорди Турул. „Изправени пред това прикрито обсадно положение, ние сега се чувстваме задължени да защитим нашите най-фундаментални права“, допълни Турул. Мария Динкова", "date": "2017.09.07", "title": "Правителството на Каталония: Повдигането на обвинения няма да промени плановете ни"}
{"url": "http://www.focus-news.net/news/2017/09/07/2433468/pazardzhik-okrazhniyat-sad-shte-gleda-iskaneto-za-postoyanna-myarka-zadarzhane-pod-strazha-na-georgi-genov-ubil-saprugata-si-v-peshtera.html", "text": "Окръжният съд в Пазарджик ще гледа в 16.00 часа внесеното от прокуратурата искане за налагане на постоянна мярка „задържане под стража“ за 44-годишния Георги Генов. Това съобщи за Радио „Фокус“ – Пазарджик Маринела Георгиева от администрацията на съда. Той е обвинен, че на 1 септември 2017 година след скандал със съпругата си 41-годишната Катя Генова я е убил като след извършването на престъплението е избягал и се е укрил.\r\nВаня НИКОЛОВА", "date": "2017.09.07", "title": "Пазарджик: Окръжният съд ще гледа искането за постоянна мярка \"задържане под стража\" на Георги Генов, убил съпругата си в Пещера"}
{"url": "http://www.focus-news.net/news/2017/09/07/2433469/veliko-tarnovo-do-30-septemvri-e-udalzhen-srokat-na-fotokonkursa-preotkriy-rodniya-kray-koyto-se-provezhda-v-oblastta.html", "text": "Удължен е срокът на фотоконкурса „Преоткрий родния край”, който стартира в началото на месец юли в област Велико Търново. Това съобщи за Радио „Фокус“ – Велико Търново Йорданка Атанасова, секретар на Областното сдружение на кметовете и кметските наместници на населените места и основен организатор на фотоконкурса. Тя уточни, че творби ще се приемат до 30 септември. „Удължихме срока с един месец, тъй като интересът бе слаб, може би защото децата бяха във ваканция. През септември започнаха да пристигат повече снимки и затова взехме това решение. Очаквам да видя още много нови и интересни предложения от нашата област“, обясни Йорданка Атанасова. Тя уточни, че в конкурса до момента са се включи деца от цялата област. По думите ѝ някой от снимките, качени на страницата на фотоконкурса в социалната мрежа, са събрали значителен брой харесвания.\r\nКонкурсът е за заснемане на малко известни и позабравени културни обекти или природни феномени в областта. Право на участие имат представители на всички населени места в областта. Конкурсът се организира се от Областното сдружение на кметовете и кметските наместници на населени места в Област Велико Търново, с партньорството на Експедиция „Преоткрий България. Той е под патронажа на областния управител на Област Велико Търново проф. Любомира Попова. Надпреварата е разделена в две възрастови групи – от 8 до 14 години и 14 до 18 години, като направленията са Исторически места и Природни феномени. Заснетите обекти не трябва да са част от списъка на 100-те национални туристически обекта. Снимките да се изпращат на адрес: kmet_vt@abv.bg, JPEG формат, с резолюция минимум 3000 точки. Ще се приемат само авторски снимки. Организаторите си запазват правото да откажат участие на някого по своя преценка, ако са налични доказателства за плагиатство. Писмата задължително да съдържат информация с името на участника, населеното място, където е направена снимката, както и телефон за контакт.\r\nРезултатите ще бъдат обявени в края на месец септември.\r\nНадежда КРЪСТЕВА", "date": "2017.09.07", "title": "Велико Търново: До 30 септември е удължен срокът на фотоконкурса „Преоткрий родния край”, който се провежда в областта"}
{"url": "http://www.focus-news.net/news/2017/09/07/2433470/sofiyska-voda-nagradi-10-korektni-klienti-v-lyatnata-tombola-na-druzhestvoto.html", "text": "6 ваучера по 500 лева за бяла и черна техника, и 4 ваучера по 250 лева за спортни стоки спечелиха коректни клиенти на „Софийска вода“, съобщиха от пресцентъра на дружеството. Днес печелившите клиентски номера бяха изтеглени в присъствие на нотариус:\r\nваучер за 250 лева - 1003091916 \t \t \r\nваучер за 250 лева - 1003069374\r\nваучер за 250 лева - 1005309142\r\nваучер за 250 лева - 1004088938\r\nваучер за 500 лева - 1005141940\r\nваучер за 500 лева - 1004041905\r\nваучер за 500 лева - 1005281482\r\nваучер за 500 лева - 1005335633\r\nваучер за 500 лева - 1005019008\r\nваучер за 500 лева - 1005310385\r\nВсички клиенти, които нямаха задължения към 31 август 2017 г., бяха включени автоматично в томболата. Наградите ще се предоставят на титулярите на партидата или на клиентите, които с документ удостоверят, че плащат сметката на печелившия клиентски номер. Щастливците ще бъдат уведомени лично с писма и по телефона.\r\n„Софийска вода” благодари на всички коректни клиенти, които дават възможност услугите да се поддържат и да се инвестира за тяхното подобряване.\r\nИнформация за томболата може да се получи в Центровете за обслужване на клиенти на „Софийска вода” и на новия безплатен номер за връзка с клиенти 0800 121 21.  На интернет страницата на дружеството столичани могат да проверят текущите си задължения, да заявят електронна фактура или да се абонират за SMS известяване за планираните спирания на водата. Компанията предоставя много опции за касово и безкасово плащане на сметките за вода.\r\nЗа „Софийска вода” е изключително важно да поощрява коректните си клиенти и да пази техните интереси. Благодарение на редовните платци се поддържат водоснабдителните и канализационните услуги в столицата и се правят инвестиции за тяхното подобряване.", "date": "2017.09.07", "title": "„Софийска вода“ награди 10 коректни клиенти в лятната томбола на дружеството"}
{"url": "http://www.focus-news.net/news/2017/09/07/2433471/rumyana-arnaudova-govoritel-na-glavniya-prokuror-pokazaniyata-na-6-godishnoto-dete-po-ubiystvoto-v-selo-vinogradets-na-tozi-etap-sa-sledstvena-tayna.html", "text": "Разпитано е 6-годишното дете, което неволно простреля 47-годишен собственик на заведение в село Виноградец. Това каза по време на пресконференция в Пазарджик говорителят на главния прокурор Румяна Арнаудова, предаде репортер на Радио „Фокус“ – Пазарджик. Тя обясни, че разпитът е станал по всички изисквания на закона – в така наречената „синя стая“, в присъствието на съдия и психолог. „Показанията на детето са следствена тайна и на този етап не могат да бъдат оповестени“, коментира Арнаудова. Тя добави, че в чл. 60 на Закона за оръжията, боеприпасите и взривните вещества се съдържа изрична забрана за носене на оръжия в обществени заведения за хранене и увеселения. „Лазар Влайков е нарушил тази забрана и основни правила за сигурност“, коментира Арнаудова. Тя уточни, че са взети дактилоскопски отпечатъци от пистолета, с който е произведен изстрела и предстои изясняването на това кой го е произвел.\r\nВаня НИКОЛОВА", "date": "2017.09.07", "title": "Румяна Арнаудова, говорител на главния прокурор: Показанията на 6-годишното дете по убийството в село Виноградец на този етап са следствена тайна"}
{"url": "http://www.focus-news.net/news/2017/09/07/2433472/stara-zagora-66-ata-mezhdunarodna-koloezdachna-obikolka-shte-premine-prez-grada-na-8-septemvri.html", "text": "На 8 септември 66-та Международна колоездачна обиколка ще пристигне в Стара Загора, обявен за „Европейски град на спорта 2017“. Това съобщиха от пресцентъра на Община Стара Загора. Предпоследният етап на обиколката, който започва от Ивайловград в 14.00 часа в посока Стара Загора, е с дължина 147.5 км. \r\nНа 08 септември 2017 г. колоната ще влезе по бул. „Свети Патриарх Евтимий”, ще премине през кръстовището с бул. „Цар Симеон Велики” и се очаква да финишира пред сградата на Община Стара Загора в около 18.00 часа. Там участниците ще бъдат посрещнати и ще бъдат наградени победителите в етапа. Очаква се в града да пристигнат над 100 състезатели, а общо с екипите и придружаващите гостите ще бъдат над 300.\r\nОт площада на 9 септември 2017 г., в 10.30 часа, ще бъде даден стартът на последния етап до Пловдив. По бул. „Цар Симеон Велики” и бул. „Свети Патриарх Евтимий” колоната ще стигне до околовръстния път, в посока Богомилово – Пловдив.\r\nТази година организаторите заложиха на нетрадиционна обиколка на България. Първите етапи обиколиха северната част от България, а финалът е в южната част от страната.\r\nГлавен съдия от страна на UCI - Международния колоездачен съюз е португалецът Луиш Лорейро.", "date": "2017.09.07", "title": "Стара Загора: 66-ата Международна колоездачна обиколка ще премине през града на 8 септември"}
{"url": "http://www.focus-news.net/news/2017/09/07/2433473/administratsiite-shte-se-pridarzhat-kam-edinni-pravila-pri-formirane-na-domeynite-i-naimenovaniyata-na-elektronnite-si-poshti.html", "text": "Администрациите ще се придържат към единни правила при формиране на домейните и поддомейните, както и на адресите на електронната поща на административните органи. За целта Държавната агенция „Електронно управление“ (ДАЕУ) ще изготви методически указания, които ще приведат наименованията и адресите в съответствие с изискванията на Наредбата за общите изисквания към информационните системи, регистрите и електронните административни услуги, която е в сила от 1 март 2017 година.\r\nТова съобщиха от правителствената информационна служба. В Наредбата са определени правила за формиране на наименования на домейните и поддомейните, както и на адресите на електронна поща, използвани от областните, общинските, районните администрации и администрации без собствена инфраструктура за електронна поща.\r\nАнализът на съществуващите към момента електронни адреси показва, че в областните, общинските и районни администрации се използват електронни пощенски услуги от различни доставчици, като използваните домейни и наименования на електронна поща противоречат на правилата, посочени в Наредбата. Неспазването на единни стандарти значително затруднява комуникацията на гражданите с институциите, взаимодействието между самите администрации, а също така създаването на единни регистри и общи адресни списъци.\r\nС решението си кабинетът възложи на председателя на ДАЕУ да изготви методическите указания за формиране наименованията на домейните и поддомейните, както и на адресите на електронната поща на административните органи в България. Документът също така ще укаже реда на създаване на портал за Система за вътрешни електронни административни услуги, използвани от областните, общинските, районните администрации и администрации без собствена инфраструктура за електронна поща и заявяване на електронна административна услуга за електронна поща.", "date": "2017.09.07", "title": "Администрациите ще се придържат към единни правила при формиране на домейните и наименованията на електронните си пощи"}
{"url": "http://www.focus-news.net/news/2017/09/07/2433474/veliko-tarnovo-retrospektivna-izlozhba-na-grafika-atanas-vasilev-shte-bade-otkrita-v-hudozhestvena-galeriya-boris-denev.html", "text": "Ретроспективна изложба на графика Атанас Василев ще бъде открита в Художествена галерия „Борис Денев“ във Велико Търново, съобщиха за Радио „Фокус“ – Велико Търново от галерията. Експозицията ще бъде открита от 18.00 часа по повод дарението на 122 творби, направено от близките на художника. Атанас Василев е роден на 1 август 1942 година в град Горна Оряховица. През 1969 година завършва Художествената академия в София, специалност Илюстрация и оформление на книгата. Работи в областта на графиката, рисунката, илюстрацията и оформлението на книгата.\r\nУчаства в общи художествени изложби в страната и чужбина, в международни биеналета и триеналета на графиката в Любляна, Фредерикщад, Сао Паоло, Баден Баден, Интерграфика – Берлин, Брадфорд, Шамалие, Банска Бистрица, Сент Николас. Организира свои самостоятелни изложби в Габрово (1975), София (1984, 1994, 2000), Велико Търново (1987), Москва (1994).\r\nПрез 1978 г. Атанас Василев получава награда за оформление на книгата от Националната изложба на книгата, също и 1982, 1984 и 1988 г. През 1983 г. му връчват награда от Международното биенале на хумора и сатирата, Габрово, също и през 1987 г. Награда от ІV-то международно биенале на графиката във Варна получава през 1987 г.\r\nНадежда КРЪСТЕВА", "date": "2017.09.07", "title": "Велико Търново: Ретроспективна изложба на графика Атанас Василев ще бъде открита в Художествена галерия „Борис Денев“"}
{"url": "http://www.focus-news.net/news/2017/09/07/2433475/kmetat-na-sofiya-yordanka-fandakova-shte-proveri-izpalnenieto-na-stroitelnite-raboti-po-sgradata-na-parva-angliyska-gimnaziya-i-112-ou-v-rayon-oborishte.html", "text": "Кметът на София Йорданка Фандъкова ще провери изпълнението на строителните работи на разширението на сградата на Първа Английска гимназия и 112 ОУ в район „Оборище“. Това съобщиха от пресцентъра на Столична община. Проверката ще се състои на 8 септември в 11.00 часа. \r\nПървият етап на разширението включва укрепване на североизточната част на съществуващия блок и изграждане на 4-ри етажна пристройка. Предвижда се във постройката да се разположат кабинет по музика, кабинет за презентация и лингвистични кабинети.\r\nНа проверката ще присъства зам.-кметът Ирина Савина.", "date": "2017.09.07", "title": "Кметът на София Йорданка Фандъкова ще провери изпълнението на строителните работи по сградата на Първа Английска гимназия и 112 ОУ в район „Оборище“"}
{"url": "http://www.focus-news.net/news/2017/09/07/2433476/rumyana-arnaudova-govoritel-na-glavniya-prokuror-chetirima-psiholozi-i-dvama-prokurori-ot-vkp-rabotyat-po-sluchaya-sas-samoubiystvoto-na-11-godishnoto-momche-v-strelcha.html", "text": "Четирима психолози от Института по психология на МВР са в Стрелча. Това каза на пресконференция в Пазарджик говорителят на главния прокурор Румяна Арнаудова, предаде репортер на Радио „Фокус“ – Пазарджик. Арнаудова обясни, че специалистите вече са започнали психологически изследвания на близките на 11-годишното дете, което се самоуби с ловната пушка на баща си. „По случая са назначени съдебно-медицинска, балистична, химическа, дактилоскопска експертизи. Освен това е назначена и комплексна психологическа експертиза, която ще бъде изготвена от 4-та специалисти“, добави Арнаудова. Тя обясни, че в Стрелча са командировани и двама прокурори от отдел „Специализиран“ на ВКП, които ще направят допълнителен анализ на доказателствата. „За сега нямаме отговор на въпроса защо и при какви обстоятелства детето е взело решение да се самоубие“, коментира Арнаудова. Тя уточни, че са назначени видеотехнически експертизи на иззетите телефон и лаптоп, принадлежали на 11-годишното момче. „От специалисти от ГДБОП ще бъде направено изследване и на неговия фейсбук профил. В телефона на детето са открити два видеофайла, които на практика са послание към родителите му. Детето се е сбогувало с тях“, каза Арнаудова и допълни, че родителите още не са ги видели и не е коректно да се оповестява тяхното съдържание.\r\nВаня НИКОЛОВА", "date": "2017.09.07", "title": "Румяна Арнаудова, говорител на главния прокурор: Четирима психолози и двама прокурори от ВКП работят по случая със самоубийството на 11-годишното момче в Стрелча"}
{"url": "http://www.focus-news.net/news/2017/09/07/2433477/pressluzhbata-na-prezidenta-na-azerbaydzhan-s-izyavlenie-otnosno-doklad-na-bbc-news-i-the-guardian.html", "text": "Пресслужбата на президента на Република Азербайджан прави следното изявление относно доклад на Проекта за разследване на корупция и организирана престъпност (OCCRP), публикуван на 4 септември 2017 г., и статии, публикувани на базата на този доклад от BBC News (под заглавие „Азербайджан управлява таен мръсен фонд на стойност 3 млрд. долара“, 5 септември 2017 г.) и вестник „Гардиън“: \r\nЗаявяваме, че нито президентът на Република Азербайджан, нито членове на неговото семейство са свързани по някакъв начин с обвиненията, отправени в тези статии. Усилията за свързване на президента и семейството му с този въпрос са напълно неоснователни, предубедени и провокативни.\r\nЗнаем, че именно Джордж Сорос и неговите поддръжници, които имат международна репутация на измамници, мошеници, фалшификатори и лъжци, и които действат срещу Азербайджан и неговото ръководство, са лицата зад тази кампания. Мръсните действия на Джордж Сорос трябва да бъдат сериозно разследвани. Арменското лоби, което предприема съгласувани действия заедно с него, провежда мръсна кампания срещу президента на Азербайджан и семейството му. Но въпреки техните усилия, тази кампания не води до резултати. Фактът, че един от съавторите на статията, публикувана от вестник „Гардиън“, е арменката Дина Нагапетян, още веднъж показва, че тези мръсни обвинения същевременно са още едно отвратително действие на световния арменцизъм.", "date": "2017.09.07", "title": "Пресслужбата на президента на Азербайджан с изявление относно доклад на BBC News и The Guardian"}
{"url": "http://www.focus-news.net/news/2017/09/07/2433478/gl-as-andrey-aladzhov-arheolog-shte-se-opitame-da-prosledim-s-elektromagnitometar-traseto-na-noviya-taen-hodnik-v-pliska.html", "text": "Ще се опитаме да проследим с електромагнитометър трасето на новия таен ходник в Плиска. Това каза пред Радио „Фокус“ - Шумен гл. ас. Андрей Аладжов от Археологическия институт с музей при БАН. Очаква се това да стане през месец ноември, когато ще продължи съвместният проект „Геофизично изследване на площи от територията на Външния и Вътрешен град в НИАР-Плиска” с Римско-германският централен музей и Ludwig Boltzmann Institute for Archaeological Prospection and Virtual Archaeology във Виена. Ръководител от българска страна е проф. Станислав Станилов. „Надяваме се през ноември да успеем да изследваме целия Вътрешен град с най-модерните геофизични методи, досега в Плиска е правена много малко геофизика, на ограничени участъци, нашата амбиция е в продължение на пет години да проучим както Вътрешния, така и Външния град“, каза Аладжов. Той посочи, че през миналата година пилотно в рамките на четири дни с геофизици от Виена на територията на старината са засечени много интересни неща - още един неизвестен досега езически храм, две нови църкви, една от които кръстокуполна, участъци от укрепления на болярски имения и други структури.\r\nИвелина ИВАНОВА", "date": "2017.09.07", "title": "Гл. ас. Андрей Аладжов, археолог: Ще се опитаме да проследим с електромагнитометър трасето на новия таен ходник в Плиска"}
{"url": "http://www.focus-news.net/news/2017/09/07/2433479/smolyan-delegatsiya-ot-kitay-shte-poseti-selo-momchilovtsi-za-festivala-na-kiseloto-mlyako.html", "text": "Над 30 човека делегация от Китай ще посетят село Момчиловци за фестивала на киселото мляко, някои от тях вече са пристигнали, очакват се и останалите. Това каза за Радио „Фокус“ – Смолян Сийка Суркова, кмет на Момчиловци. Очакват се хиляди гости от страната и чужбина, както и китайския посланик за откриването на фестивала. В селото отдавна къщите за гости са резервирани, като сега посетителите се настаняват в съседните на Момчиловци хотели в Смолян и Пампорово. Третият фестивал на киселото мляко се провежда в дните от 8 до 10 септември. По време на Фестивала на киселото мляко ще бъде направена символична първа копка на нова ферма с мандра „Момчиловци – Брайт“, в основата на която ще бъде зазидана капсула на времето с послание за идните поколения, отправено от двете страни. Инвестицията е българо-китайска и се очаква строежът да започне напролет. Като нов елемент тази година присъстват конни състезания и възможността всеки желаещ да поязди безплатно в близост до заработилия по време на фестивала демонстрационен център на 2 км от Момчиловци. Там гостите ще могат да дегустират млечни продукти и ще видят как се произвежда киселото мляко, прославило Момчиловци в Китай. Традиционно по време на фестивала ще бъде проведен  Националният конкурс “ Кралица на Киселото мляко – Мис Родопи“. Ще има редица забавни състезания като най- бързо приготвяне на таратор, надпиване с айран и скоростно изяждане на кисело мляко. Ще има Фолклорна програма от Родопите, демонстрация  от китайски артисти, а в същия ден ще бъдат връчени сертификатите на първите участници в Програмата за изучаване на китайски език и култура в село Момчиловци и представление, изнесено от тях.\r\nДаниела БОЙКОВА", "date": "2017.09.07", "title": "Смолян: Делегация от Китай ще посети село Момчиловци за фестивала на киселото мляко"}
{"url": "http://www.focus-news.net/news/2017/09/07/2433480/azertac-azerbaydzhanski-predstavitel-zayavi-che-dokladat-na-the-guardian-e-chast-ot-klevetnicheska-kampaniya-sreshtu-stranata.html", "text": "В изявление, направено пред AZERTAC, помощник на президента на Азербайджан, отговарящ за обществено-политическите въпроси Али Хасанов коментира доклад на Проекта за разследване на корупция и организирана престъпност (OCCRP), разпространен в чуждестранните медии.\r\nАли Хасанов заяви: \r\n- Бързото развитие, независимата вътрешна и външна политика на Република Азербайджан, която е конституционна, демократична държава, сериозно засяга някои заинтересовани среди, особено Армения и арменското лоби. Доклади, съдържащи предубедени твърдения и субективни възгледи на непрозрачни организации като OCCRP, създадени да обслужват известни цели, се подготвят по заповед на анти-азербайджански центрове и мрежи и след това се разпространяват в световните медии.\r\nОсновната цел на тази кампания е да навреди на стабилната репутация на Азербайджан и да създаде отрицателна нагласа към страната в международен мащаб. Кампанията е насочена и към известни личности - обществени и политически фигури, длъжностни лица, експерти, които имат приятелско отношение към Азербайджан и правят положителни коментари за развитието на страната, обществения и политическия живот, икономическите постижения, като по този начин се поставя под съмнение дейността на тези фигури.\r\nРазследванията разкриха, че един от основните автори на доклада, изготвен от OCCRP, е с арменско гражданство. В същото време един от съавторите на статията, публикувана от вестник „Гардиън“, е Дина Нагапетян, арменска гражданка. Арменското лоби и представителите на анти-азербайджанските мрежи и медии, които са повлияни от арменското лоби, допринасят за широкото разпространение на този материал в световните медии. \r\nБих искал да подчертая, че и в миналото са се появявали подобни предубедени твърдения срещу Азербайджан, неговия президент и членове на неговото семейство, както и че е имало усилия да се организира мръсна кампания срещу нашата държава, но тези, които са поръчали и извършили тези кампании, не са успели да постигнат целите си.\r\nЗа пореден път заявяваме, че обвиненията, отправени от OCCRP, са предубедени, неоснователни и провокативни и са част от мръсна клеветническа кампания, организирана от известни кръгове срещу Азербайджан.", "date": "2017.09.07", "title": "AZERTAC: Азербайджански представител заяви, че докладът на The Guardian е част от клеветническа кампания срещу страната"}
{"url": "http://www.focus-news.net/news/2017/09/07/2433481/veliko-tarnovo-stopanskata-akademiya-v-svishtov-posreshtna-novite-zadochni-studenti-v-oks-bakalavar.html", "text": "В Стопанска академия „Димитър А. Ценов” официално бе открита новата учебна 2017-2018 година за първокурсниците, обучаващи се в задочна форма в ОКС „бакалавър”. Това съобщиха от пресцентъра на Стопанска академия „Димитър А. Ценов”. На тържествена церемония в аулата на свищовското висше училище новоприетите студенти приветства зам.-ректорът по учебна дейност проф. д-р Марияна Божинова. От името на ректора доц. д-р Иван Марчевски и на академичното ръководство, проф. Божинова поздрави първокурсниците с „Добре дошли” в град Свищов и в Стопанска академия. „Поздравявам Ви за Вашия съдбовен избор, маркиращ успешния Ви житейски път. Вашият прием е специален и с това, че тази година на 1 септември Стопанска академия чества 105 години от завещанието на големия родолюбец и дарител, видния свищовски търговец и предприемач – Димитър Апостолов Ценов, завещал цялото си имущество за създаване на висше търговско училище в родния му град по подобие на германските висши училища. Това е най-големият индивидуален дарителски акт в България, в сферата на образованието”, каза проф. Божинова. Като друг важен акцент от прием 2017 зам.-ректорът отличи факта, че в задочна форма на обучение е осъществен и платен прием, който представлява 80 % от приема по държавна поръчка в същата форма. „Свищовската Алма матер е институция с вече 81-годишна история и е устояла във времето съчетавайки традициите с иновациите. Нашата мисия е да предлагаме обучение, отговарящо на потребностите на бизнеса и администрацията. За тази цел, учебните планове, по които ще се обучавате в отделните специалности са съобразени именно с тези потребности”, подчерта проф. Божинова. Тя поясни, че включените в учебните планове дисциплини се разделят на фундаментални, които осигуряват широкопрофилна подготовка в сферата на икономиката и управлението, и специални, които формират необходимите знания и умения за успешна професионална реализация в съответната специалност. Проф. Божинова обясни на първокурсниците, че обучението се осъществява в четири факултета и представи развиваните към тях 17 специалности в ОКС „бакалавър” от съответните катедри. Зам.-ректорът представи и деканите на факултетите, които бяха на официалната трибуна за да поздравят новоприетите студенти: проф. д-р Любчо Варамезов – факултет „Производствен и търговски бизнес”; проф. д-р Виолета Краева – факултет „Мениджмънт и маркетинг”; проф. д-р Йордан Василев – факултет „Финанси”; доц. д-р Росица Колева – факултет „Стопанска отчетност”.\r\nОт името на деканите, приветствие към първокурсниците отправи проф. д-р Виолета Краева. Тя запозна новите студенти с организацията на работа във факултетите и с правилника за организация на учебния процес в Стопанска академия. Работата на академичните центрове и звена, с които студентите ще контактуват по време на обучението си, представи главният координатор на Академичния център за кариерно консултиране и връзки с обществеността, гл. ас. д-р Радосвета Кръстева – Христова. Първокурсниците получиха информация за услугите, които ще могат да ползват от кариерния и от международния център, от отдел „Студентска политика”, академичната библиотека, от центровете за следдипломно, факултативно и професионално обучение. Представени бяха и важни за студентите рубрики от сайта на Стопанска академия www.uni-svishtov.bg. \r\nОчните занятия за задочните студенти от първи и от трети курс се провеждат в периода 7-19 септември. Учебната година за студентите в редовна форма на обучение ще бъде официално открита на 18 септември.", "date": "2017.09.07", "title": "Велико Търново: Стопанската академия в Свищов посрещна новите задочни студенти в ОКС „бакалавър”"}
{"url": "http://www.focus-news.net/news/2017/09/07/2433482/rumyana-arnaudova-govoritel-na-glavniya-prokuror-izvarshva-se-proverka-za-danachno-prestaplenie-i-prane-na-pari-po-taka-narechenata-azerbaydzhanska-afera.html", "text": "Главният прокурор се самосезира по така наречената „Азербайджанска афера“. Това каза на пресконференция в Пазарджик неговият говорител Румяна Арнаудова, предаде репортер на Радио „Фокус“ – Пазарджик. Арнаудова обясни, че причината за самосезирането е по повод информации, съдържащи данни за престъпление от общ характер. „Данните са за данъчно престъпление и пране на пари. Проверката ще бъде извършена от Софийска градска прокуратура и НАП“, уточни Арнаудова. Тя е по повод публикации в медиите за извършени плащания от азербайджански компании по сметки на Калин Митрев, представител на България в ЕБВР.\r\nВаня НИКОЛОВА", "date": "2017.09.07", "title": "Румяна Арнаудова, говорител на главния прокурор: Извършва се проверка за данъчно престъпление и пране на пари по така наречената „Азербайджанска афера“"}
{"url": "http://www.focus-news.net/news/2017/09/07/2433483/reuters-osem-dushi-zaginaha-na-karibskiya-ostrov-seynt-martin-zaradi-uragana-irma.html", "text": "Ураганът „Ирма“ уби осем души на карибския полуостров Сейнт Мартин и остави Барбуда опустошен, предава Reuters.\r\n„Ирма“ е една от най-силните бурии в Атлантическия океан за последния век.\r\nФренско-холандският остров Сейнт Мартин, както и Сейнт Бартолеми и Пуерто Рико, останаха без ток.\r\n„Невероятна катастрофа е, 95 % от острова е унищожен. В шок съм“, заяви председателят на местен съвет в Сейнт Мартин Даниел Гибс.\r\nФренският вътрешен министър Жерар Коломб потвърди, че осем души са загинали заради урагана, а броят на жертвите най-вероятно ще се вдигне. Симеон Миланов", "date": "2017.09.07", "title": "Reuters: Осем души загинаха на карибския остров Сейнт Мартин заради урагана „Ирма“"}
{"url": "http://www.focus-news.net/news/2017/09/07/2433484/blagoevgrad-politseyski-patrul-s-registratsiya-0575-e-razpolozhen-na-vhoda-na-blagoevgrad-pri-kvartal-strumsko.html", "text": "Полицейски патрул с благоевградска регистрация 0575 е разположен на входа на Благоевград при квартал „Струмско“, предаде репортер на Радио „Фокус“ - Пирин. Трафикът по главен път Е-79 и в двете посоки е изключително интензивен.\r\nЛивия НИНОВА", "date": "2017.09.07", "title": "Благоевград: Полицейски патрул с регистрация 0575 е разположен на входа на Благоевград, при квартал „Струмско“"}
{"url": "http://www.focus-news.net/news/2017/09/07/2433485/rumyana-arnaudova-govoritel-na-glavniya-prokuror-sluchayat-s-ubiystvoto-v-s-vinogradets-shte-se-nablyudava-ot-okrazhna-prokuratura-plovdiv-sled-opredelyane-na-myarkata-na-lazar-vlaykov.html", "text": "Според Главния прокурор действията по задържането на Лазар Влайков под стража е трябвало да се извършат още в петък (1 септември) от Окръжната прокуратура в Пазарджик. Това каза на пресконференция в Пазарджик говорителят на Главния прокурор Румяна Арнаудова, предаде репортер на Радио „Фокус“ – Пазарджик. „Можело е да се стигне до такова решение, каквото имаме днес. Ангажиментът на Главния прокурор за преместване на наблюдението на случая в Пловдив ще бъде спазен, след приключване на процедурата по мярката за неотклонение“, коментира Арнаудова. Тя добави, че утре Окръжната прокуратура в Пазарджик ще поиска налагане на постоянна мярка „задържане под стража“ за Лазар Влайков. „След влизане в сила на определението на съда, материалите по случая ще бъдат изпратени в Пловдив“, уточни Арнаудова.\r\nВаня НИКОЛОВА", "date": "2017.09.07", "title": "Румяна Арнаудова, говорител на главния прокурор: Случаят с убийството в с. Виноградец ще се наблюдава от Окръжна прокуратура - Пловдив след определяне на мярката на Лазар Влайков"}
{"url": "http://www.focus-news.net/news/2017/09/07/2433486/opredelen-e-nov-sastav-na-balgarskata-delegatsiya-za-uchastie-v-redovnite-godishni-sreshi-na-savetite-na-upravitelite-na-grupata-na-svetovnata-banka-i-na-mezhdunarodniya-valuten-fond.html", "text": "Правителството одобри нов състав на делегацията, с която България ще участва в редовните годишни срещи на Съветите на управителите на Групата на Световната банка и на Международния валутен фонд (МВФ). Срещите ще се проведат в периода 13-15 октомври 2017 г. във Вашингтон, САЩ. Това съобщиха от правителствената информационна служба. Българската делегация ще се води от управителя на Българската народна банка Димитър Радев, който е управител за България в МВФ. В състава на делегацията влизат още заместник-министърът на финансите и заместник-управител за България в МВФ Маринела Петрова, подуправителят на БНБ и заместник-управител за страната ни в Световната банка Димитър Костов.\r\nВ рамките на форума българските делегати ще се срещнат с висши ръководни екипи на МВФ и Световната банка, представители на международни финансови институции, на инвестиционни и централни банки. Участието на България в предстоящите годишни срещи увеличава възможностите на страната ни за разширяване и стабилизиране на международните контакти.", "date": "2017.09.07", "title": "Определен е нов състав на българската делегация за участие в редовните годишни среши на Съветите на управителите на Групата на Световната банка и на Международния валутен фонд"}
{"url": "http://www.focus-news.net/news/2017/09/07/2433487/plovdiv-traditsionnite-praznitsi-na-stariya-grad-zapochvat-v-grada-na-18-septemvri.html", "text": "Традиционните „Празници на Стария град“ в Пловдив започват на 18 септември и ще преминат под мотото „Вдъхновение“. Това съобщиха за Радио „Фокус” - Пловдив от Дирекция „Култура и културно наследство“ към Общината. И тази година празниците ще бъдат открити с фолклорен концерт „ЗАЕДНО“ на сцената на Античния театър с участието на Фолклорен ансамбъл „Тракия“ от Пловдив и Фолклорен ансамбъл „Странджа“ от Бургас. Събитието е от 19.00 часа и както всяка година е с вход свободен за публиката. Миналата година под същото мото, с което Пловдив спечели титлата Европейска столица на културата – 2019, древната сцена бе разтърсена от танцьорите на три от най-популярните български ансамбъла – ФА „Тракия“, ФА  „Родопа“ Смолян и Северняшки ансамбъл „Плевен“.\r\nВ програмата на „Празниците на Стария град“ от 18 до 24 септември, организаторите от Общински институт „Старинен Пловдив“ са включили много и разнообразни събития за всички възрасти и интереси – концерти, изложби, ревюта, прожекция на документален филм, опознавателен тур, демонстрация на традиционни техники мозайки, училище за фокуси, театрални представления и магични спектакли, демонстрация за рисуване на маски и кукли, изобразяване на големи кукли по китайски образец, премиера на книга и мобилно приложение.\r\nОткриването на атрактивния Есенен панаир на занаятите, който също традиционно е част от програмата на Празниците, започва на 21 септември в 17.45 часа с празнично шествие от Етнографския музей по калдъръма на Стария град до Узун чаршия на Малката главна.\r\nС представлението „Легенди и митове за създаването на Пловдив, сенки от Тримонциум“ – трите училища по изкуствата в Пловдив – НХГ „Цанко Лавренов“, НГСЕИ и НУМТИ „Добрин Петков“ ще представят ЗАЕДНО  съвместния си творчески театрален проект „Евмолпиас“. Своеобразен край на празниците ще бъде поставен в неделния ден - 24 септември, с концерт на Берковската духова музика от 19.00 часа на Римския стадион.\r\nПразниците на Стария град започнаха през 2012 г. като еднодневно събитие, без бюджет, но с много положителна емоция, хъс, любов, съмишленици, с подкрепа от страна на приятели и от медиите в града под тепетата. С годините, броят на проявите се увеличи и днес, с много „Вдъхновение“. Празниците продължават цяла седмица.\r\nЦветана ТОНЧЕВА", "date": "2017.09.07", "title": "Пловдив: Традиционните „Празници на Стария град“ започват в града на 18 септември"}
{"url": "http://www.focus-news.net/news/2017/09/07/2433488/bbc-ispanskiyat-premier-obeshta-da-se-bori-sreshtu-vota-za-nezavisimost-na-kataloniya.html", "text": "Испанският премиер Мариано Рахой заяви, че ще иска съдът да премахне закона, който каталанския парламент прие за провеждането на референдум за независимост, предава BBC.\r\nМариано Рахой описа референдума, който ще се проведе на 1 октомври като нелегален. \r\n„Това, което не е легално, не е демократично“, каза премиерът. Той описа закона за референдума като „акт на неподчинение, който не може да бъде толериран“ и добави, че най-вероятно Конституционният съд ще го отхвърли.\r\nИспанският премиер подчерта, че всички общински съвети в сепаратистки настроената провинция, ще бъдат предупредени относно „задължението си да възпрат или парализират“ всяко усилия за провеждане на вота.  Симеон Миланов", "date": "2017.09.07", "title": "BBC: Испанският премиер обеща да се бори срещу вота за независимост на Каталония"}
{"url": "http://www.focus-news.net/news/2017/09/07/2433489/stara-zagora-obshtinata-ochakva-predlozheniya-za-izgotvyaneto-na-kulturen-kalendar-2018.html", "text": "До 31 октомври 2017 г. Община Стара Загора очаква от културните организации, неправителствения сектор, гражданските сдружения, общинските структури в областта на културата и изкуствата, отделни творци, изпълнители и граждани предложения за разработване на Културния календар на Общината за 2018 г. Това съобщиха от пресцентъра на Община Стара Загора. \r\nПрез годините Културният календар доказа, че е устойчив формат, който способства за реализирането на общинската културна политика. Той отразява поетите от местната власт ангажименти за организирането на културния живот на територията на общината, изявата и развитието на собствения творчески потенциал, координирането и подпомагането на инициативите на културните организации, както и дейностите по формиране и задоволяване на културните потребности на общността. Целта е да се отговори в максимална степен на очакванията и интересите на съществуващите целеви групи, да се гарантира интензивен и с нужните качества културен календар, постигане на пълна съгласуваност и координация между заинтересованите страни, а така също и най-ефективно разпределение на общинския бюджет за 2018 г.\r\nВсички постъпили предложения от страна на професионалните културни институти, читалища, любителски формации, граждански сдружения, НПО, индивидуални автори и др., се обобщават и структурират от експертите на отдел „Култура” и се предлагат за обсъждане в Постоянната комисия по култура, туризъм и вероизповедания при Общински съвет – Стара Загора. При необходимост,  вносителите на  предложенията имат възможност  да ги представят и обосноват пред комисията. Окончателният вид на Културния календар за 2018 г., с включените в него инициативи и дейности и определените им финансови параметри, е резултат от съвместната работа и преценка на всички участващи страни.\r\nПри разработването и обсъждането на Календара за 2018 г., Община Стара Загора като основен финансиращ и координиращ орган, ще се възползва от правото си за възлагане и на конкретни културни поръчки, имащи отношение към Програмата за развитието на читалищата в Община Стара Загора, изпълняваните към момента проекти в областта на културното наследство и др.\r\nЗа всяка отделна инициатива се попълва отделно проекто-предложение и формуляр-бюджет по публикуваните на сайта на общината образци. Всички предложения трябва да бъдат подадени и на хартиен носител, и по електронен път на имейл: k_kalendar@abv.bg .\r\nСлед съответното обсъждане, разработване на Календара и приключване на процедурите по съгласуване, на сайта на общината ще бъде обявен окончателния формат. Всички значими събития и инициативи, които формират визията на града като авторитетен и разпознаваем духовен център с хилядолетна история, ще бъдат отразени в специалното издание „Стара Загора – събития 2018“.", "date": "2017.09.07", "title": "Стара Загора: Общината очаква предложения за изготвянето на Културен календар 2018"}
{"url": "http://www.focus-news.net/news/2017/09/07/2433490/prof-petar-delev-su-sv-kliment-ohridski-tova-che-izbrahme-kazanlak-za-mezhdunarodniya-kongres-po-trakologiya-osiguri-napolovina-negoviya-uspeh.html", "text": "Международният конгрес по тракология, който се проведе в дните от 3 до 7 септември в Казанлък, премина при изключително голям интерес и това е вероятно най-посетеният конгрес по тракология. Това каза за Радио „Фокус“ проф. д-р Петър Делев от СУ „Св. Климент Охридски”, член на Организационния комитет, след закриване на конгреса. Той поясни, че в научния форум са взели участие 181 участника от 22 страни, изнесени са над 120 доклада. \r\nКонгресът завърши със сесия от 40 постера. „За мен това е много голяма свършена работа. От тук насетне предстои работа по събиране на ръкописи и издаване на актовете на този конгрес, които ще бъдат в три или четири тома, поради големия обем участници”, допълни още професорът и сподели мнение: „Конгресът премина много успешно, участниците са доволни. В секциите се водеха активни дискусии и много дебати, а именно това е и целта на конгреса. Не само участниците да споделят своите открития, да излязат отпечатани техните доклади, но и в голяма степен да имат възможност да общуват помежду си, да обменят идеи, да критикуват, ако щете. Така се раждат новите идеи, подобрява се свършеното и се оформят резултатите и така науката се движи напред”. Той каза още, че конгресите по тракология не са често повтарящо се събитие. Те се организират на четири години. Проф. д-р Делев напомни, че първият конгрес е организиран в далечната 1972г. и факт е 13-тят, като три са проведени в България.\r\n„Много съм щастлив, че преди две години за пръв път се събра Организационният комитет и наред с традиционните принципни организационни въпроси в един момент изникна идеята да се включи Казанлък, като едно от най-добрите места за провеждане на конгрес. Това, че избрахме Казанлък като място, осигури наполовина успеха на конгреса. Всички участници и българските и чуждестранните ни поздравиха за този избор. Те оцениха, че това е най-доброто място за провеждане на такъв конгрес. Казанлък е един чудесен град с прекрасни хора. Градът е ограден с паметници на тракийската култура, намира се в самото сърце на Тракия. Всички участници имаха възможност да разгледат и то с голям интерес многото и безценни паметници, които съхранява Долината на тракийските царе”, коментира професорът. Той разказа, че чрез постерната сесия са показани постери на участниците в конгреса и, че вместо в писмен вид и изнесени устно, те са представени чрез текстове и илюстрации и така могат да бъдат коментира и обсъждани с авторите им. Това е много често практикуван метод в научните среди, защото спестява време.\r\n„Много интересни неща се чуха по време на докладите в конгреса. Ако искате да чуете, че се е случило нещо сензационно, то трябва за знаете, че в нашата наука сензациите идват внезапно, по време на археологически разкопки и така всички научаваме за тях, те не се случват на конгреси. А конгресите са място, където тези нови открития се представят и обсъждат\", каза проф. Делев.\r\nНа този конгрес са представени много от новооткритите гробници, съкровища, селища и всякакви обекти от всички периоди на много дългата тракийска история от бронзовата епоха, през второто хилядолетие до Христа, един голям археологически период и една голяма археологическа територия – от Румъния, на север от Карпатите до Егейско море на юг. „Огромни периоди от време и територии, на които са се случвали интересни неща в древността, за които малко по-малко все повече научаваме от година на година и от конгрес на конгрес. Тези въпроси бяха засегнати в доклади на участници от Румъния и Полша”, каза още проф. д-р Делев.\r\nСлавяна ГАЙДАРОВА", "date": "2017.09.07", "title": "Проф. Петър Делев, СУ „Св. Климент Охридски“: Това, че избрахме Казанлък за Международния конгрес по тракология, осигури наполовина неговия успех"}
{"url": "http://www.focus-news.net/news/2017/09/07/2433491/slavcho-stoyanov-granichen-otryad-petrich-vinagi-e-bil-s-visoka-intenzivnost-v-ohranata-na-granitsata.html", "text": "Граничен отряд - Петрич винаги е бил с висока интензивност в охраната на границата. Това каза за Радио „Фокус“ - Пирин Славчо Стоянов, член на Инициативния комитет, организиращ Четвъртата национална среща на граничарите. Според него това изобщо не е изненадващо, като се вземе предвид естествения ориентир Струма на южната граница, магистралата, жп линията, много важни населени пунктове и близкото отстояние от София. По думите му в този район винаги опитите за нарушения са били най-високи от всички гранични отряди по границата. Славчо Стоянов подчерта, че точно това е и една от причините Инициативен комитет на запасните офицери под ръководството и патронажа на кмета на Петрич г-н Димитър Бръчков, да започнат организирането на Четвъртата национална среща на граничарите. „Отчитайки труда и суровите изпитания, пред които са били изправени много войници, граничари и офицери, и тяхното отдаване на охраната на границата, ние създадохме Инициативен комитет, който ще подготви това тържество, за да се отдаде почит към труда на всички тези, които са преминали през охраната на границата в нашия граничен отряд – Петрич“, каза още той.\r\nНатали СТЕФАНОВА", "date": "2017.09.07", "title": "Славчо Стоянов: Граничен отряд - Петрич винаги е бил с висока интензивност в охраната на границата"}
{"url": "http://www.focus-news.net/news/2017/09/07/2433492/burgas-vazstanoveno-e-dvizhenieto-po-pat-iii-6009-kableshkovo-aheloy.html", "text": "Възстановено е движението по път III-6009 Каблешково - Ахелой. Това съобщиха от пресцентъра на Агенция \"Пътна инфраструктура\".", "date": "2017.09.07", "title": "Бургас: Възстановено е движението по път III-6009 Каблешково - Ахелой"}
{"url": "http://www.focus-news.net/news/2017/09/07/2433493/yambol-okrazhnata-prokuratura-zadarzha-trima-mazhe-za-nezakonno-pritezhanie-na-okolo-1-000-arheologicheski-obekta.html", "text": "Окръжна прокуратура – Ямбол задържа за 72 часа двама мъже от Бургас и (на 25 и 46 год.) и един мъж от гр. Елхово(на 62 год.). Това съобщиха от пресцентъра на Апелативна прокуратура - Ямбол. Те са обвинени за това, че на 3 септември 2017 г. в гр. Елхово и в гр. Бургас в съучастие заедно и по отделно са държали около 1 000 археологически обекта (над 740 монети, статуетки, пръстени, печати, накити и пластики и други). \r\nСлучаят бе оповестен пред медиите днес от Административния ръководител на Апелативна прокуратура Бургас г-н Любомир Петров, Административния  ръководител на Окръжна прокуратура Ямбол г-н Дойчин Дойчев, Директора на ОД на МВР – Ямбол  главен комисар Генчо Иванов.\r\nГ-н Петров съобщи, че случаят е най-значимият разкрит на територията на Ямбол през последните години. Той добави, че мъжете са задържани в своите коли след извършване на сделка за продажба на част от археологическите обекти. Непосредствено след това са извършени претърсвания и изземвания в два апартамента в гр. Елхово и три апартамента в гр. Бургас, където са намерени множество артефакти, 7 металотърсача и други технически приспособления. В задържаните са открити и класьори за римски, византийски, древногръцки монети. \r\nГ-н Петров подчерта, че предстои Окръжна прокуратура – Ямбол да поиска от съда на тримата задържани да бъдат наложени постоянни мерки за неотклонение „задържане под стража“.\r\nГ-н Дойчев съобщи, че за това престъпление в закона е предвидено наказание „лишаване от свобода“ до 6 години, конфискация на част или цялото имущество и „глоба“ в размер от 3 000 до 15 000 лв. Той отличи отличната съвместна работа между ОД на МВР – Ямбол , ОД на МВР – Бургас и Прокуратурата, довела до разкриване на престъплението. \r\nГ-н Генчо Иванов добави, че до разкриване на престъпните намерения и задържането на извършителите се е стигнало с много труд на полицейските служители. Той каза още, че от откритото става ясно, че престъпната деятелност на тримата мъже е продължавала с години, тъй като намереното датира от различни епохи и очевидно е намирано на различни места. Г-н Иванов подчерта, че работата по случая продължава и може да се очакват и други задържани лица по конкретния случай.\r\nНа срещата с медиите присъства и Директора на Регионалния исторически музей - Ямбол г-н Стефан Бакърджиев, който удостовери идентичността на намереното. Археологическите ценности датират от времето V век пр. хр. до ХVІ в. от н.е. По неговите думи обектите са древногръцки, римски, византийски, тракийски и османски и са изключително ценни.", "date": "2017.09.07", "title": "Ямбол: Окръжната прокуратура задържа трима мъже за незаконно притежание на около 1 000 археологически обекта"}
{"url": "http://www.focus-news.net/news/2017/09/07/2433494/112-voennosluzheshti-ot-balgarskiya-kontingent-uchastvasht-v-misiyata-na-nato-reshitelna-podkrepa-se-zavarnaha-v-balgariya.html", "text": "112 военнослужещи от 33-ия контингент от Въоръжените сили  на Република България, участващ в мисията на НАТО „Решителна подкрепа”, се завърнаха късно снощи, 6 септември, в България след извършена ротация. Това съобщиха от пресцентъра на Министерство на отбраната. На летище \"София\" те бяха посрещнати от флотилен адмирал Димитър Йорданов, началник на Щаба на Съвместното командване на силите. Българските военнослужещи в 33-ия контингент бяха структурирани в национален елемент, екип от съветници, група за охрана на летище Кандахар и щабни офицери в щаба на мисията. По време на мисията военнослужещите изпълниха успешно всички поставени задачи. Те са провели 1293 денонощни дежурства в различни бази и обекти на НАТО, на контролно-пропускателния пункт, тактическите и съвместните оперативни центрове; 1074 механизирани патрули; 58 срещи по съветване и подпомагане на афганистански формирования.\r\nНационален командир на контингента е полковник Христо Атанасов от Инспектората на Министерството на отбраната, помощник-национален командир на контингента и национален командир на контингента в Кабул е полковник Дочко Олейников от дирекция „Социална политика”, а командир на група за охрана – капитан Ивайло Алексов от военно формирование 22 180 – Казанлък.", "date": "2017.09.07", "title": "112 военнослужещи от българския контингент, участващ в мисията на НАТО „Решителна подкрепа”, се завърнаха в България"}
{"url": "http://www.focus-news.net/news/2017/09/07/2433495/deutsche-welle-finlandiya-i-litva-othvarliha-ideite-za-prekratyavane-na-chlenstvoto-na-turtsiya-v-es.html", "text": "Призивът на германския канцлер Ангела Меркел да се прекратят преговорите за членство на Турция в ЕС, бе посрещнат с отпор от страна на Финландия и Литва по време на срещата на европейските министри, предава Deutsche Welle.\r\nНе се очаква Европейската комисия да излезе със становище по въпроса дали Турция спазва критериите за членство в съюза поне до идната година, заяви външният министър на Естония Свен Миксер.\r\n„Знаем, че има проблеми в Турция що се отнася до човешките права, но аз съм против прекратяването на преговорите“, каза финландският външен министър Тимо Сойни.\r\n„Трябва да продължим процеса и диалога. Не е лесно, но трябва да ценим контактите. Спирайки, няма да направим добро, защото ще ги насърчим да се отдалечат. Мисля, че ефектът ще е обратният на желаното“, добави литовският външен министър Линас Линкевициус. Симеон Миланов", "date": "2017.09.07", "title": "Deutsche Welle: Финландия и Литва отхвърлиха идеите за прекратяване на членството на Турция в ЕС"}
{"url": "http://www.focus-news.net/news/2017/09/07/2433496/pazardzhik-okrazhniyat-sad-ostavi-v-aresta-44-godishniya-georgi-genov-ubil-saprugata-si-v-peshtera.html", "text": "Окръжен съд – Пазарджик взе мярка за неотклонение „задържане под стража” по отношение на 44-годишния Георги Генов от град Пазарджик. Това съобщи за Радио „Фокус“ – Пазарджик Маринела Георгиева от администрацията на съда. Същият е привлечен като обвиняем за това, че на 1 септември 2017 година в град Пещера умишлено е умъртвил съпругата си като и е нанесъл множество смъртоносни рани с нож, след което е избягал от местопроизшествието. За това престъпление се предвижда наказание лишаване от свобода от 15 до 20 години, доживотен затвор или доживотен затвор без право на замяна. От събраните по делото доказателства съдът счете, че съществува обосновано предположение обвиняемият да е извършил посоченото деяние, както и че е налице реална опасност да се укрие. Определението подлежи на обжалване и протест пред Апелативен съд - Пловдив в 3-дневен срок. При постъпване на жалба или протест делото е насрочено за 12 септември 2017 година от 10.30 часа.\r\nВаня НИКОЛОВА", "date": "2017.09.07", "title": "Пазарджик: Окръжният съд остави в ареста 44-годишния Георги Генов, убил съпругата си в Пещера"}
{"url": "http://www.focus-news.net/news/2017/09/07/2433497/afp-balgariya-izprashta-blagodarstveni-kartichki-na-turistite.html", "text": "На хората в други туристически дестинации може и да им е дошло до гуша от туристите, но не и България, където правителството изпраща благодарствени и поздравителни картички на някои от рекордния брой туристи, които посетиха страната тази година, предава AFP.\r\nКартичките „благодарим Ви, че избрахте България“, които показват тракийската гробница в Казанлък или Рилския манастир, ще бъдат изпратени на 400 хиляди туристи от близо петте милиона, които посетиха страната към 21 юли.\r\nМинистърът на туризма Николина Ангелкова заяви, че картичките ще бъдат лично подписани, като знак на нейната „благодарност“. Хотелите ще предоставят нужната информация.\r\nБългария е евтина зимна и лятна туристическа дестинация, която граничи с Гърция и Черно море, пишат от AFP. Симеон Миланов", "date": "2017.09.07", "title": "AFP: България изпраща благодарствени картички на туристите"}
{"url": "http://www.focus-news.net/news/2017/09/07/2433498/dimitar-dimitrov-e-noviyat-vremenno-izpalnyavasht-dlazhnostta-nachalnik-na-kat-patna-politsiya-v-plovdiv.html", "text": "Димитър Димитров е новият временно изпълняващ длъжността началник на КАТ „Пътна полиция“ в Пловдив, назначен със заповед на министъра на МВР, съобщиха за Радио „Фокус”-Пловдив от Областната дирекция на МВР – Пловдив. Димитров е дългогодишен служител на Пътна полиция. В системата на МВР започва работа през 1991 година, като полицай в Регионалната дирекция на МВР в Пловдив. В периода 1992 – 2014 г. е младши автоконтрольор в сектор „Пътна полиция” при ОДМВР – Пловдив, а от 2014 година до момента заема длъжност полицейски инспектор в същия сектор.\r\nЗа постигнати професионални резултати по време на службата си в МВР главен инспектор Димитър Димитров е награждаван пет пъти с „Писмена похвала”, уточниха от пресцентъра на полицията.\r\nДимитър Димитров застава на мястото на Николина Джамбова, която бе освободена от поста през юли.\r\nЦветана ТОНЧЕВА", "date": "2017.09.07", "title": "Димитър Димитров е новият временно изпълняващ длъжността началник на КАТ „Пътна полиция“ в Пловдив"}
{"url": "http://www.focus-news.net/news/2017/09/07/2433499/tihomir-trifonov-tehnolog-vav-vinarska-izba-vav-varna-lozyata-v-rayona-na-severoiztochna-balgariya-sa-zdravi.html", "text": "Лозята в района на Североизточна България са здрави. Това каза в интервю за Радио „Фокус“ – Варна Тихомир Трифонов, технолог във винарска изба във Варна. Той добави, че в Североизточна и Източна България все още гроздоберът не е започнал, тъй като гроздето не е достигнало технологична зрялост. „Въпреки закъснението на зрелостта на гроздето, нямаше предпоставки за образуване на болести по лозата при внимателно и добро отглеждане, както и при предприемане на съответните агротехнически мероприятия. Това гарантира по-добро запазване на лозата като цяло. В региона лозята са здрави, имаше достатъчно водна запасеност през пролетта, за да може да се развиват лозите. Има достатъчно добър добив, гроздето е здраво, въпрос на време е да узрее“, коментира Тихомир Трифонов. По думите му за по-ранно зреещите бели сортове грозде не би имало проблем прибирането на реколтата да закъснее. За по-късно зреещите сортове грозде обаче може и да има проблеми, тъй като в края на септември – октомври, започва захлаждане, има и повече валежи. Това ще увеличи влажността в почвите, може да последва евентуално напукване на гроздето и поява на болести и гниене. „Всичко зависи от това как ще се развие времето през септември“, отбеляза Тихомир Трифонов.\r\nМарияна ВАЛЕНТИНОВА", "date": "2017.09.07", "title": "Тихомир Трифонов, технолог във винарска изба във Варна: Лозята в района на Североизточна България са здрави"}
{"url": "http://www.focus-news.net/news/2017/09/07/2433500/liderat-na-bsp-sofiya-kaloyan-pargov-shte-uchastva-v-chestvaneto-na-9-septemvri-v-gotse-delchev.html", "text": "Лидерът на БСП - София и член на ИБ на БСП Калоян Паргов ще бъде гост на организираното от Общинския съвет на БСП в град Гоце Делчев тържествено честване на 73-тата годишнина от избухването на Деветосептемврийското антифашистко народно въстание и победата над хитлерофашизма. Това съобщиха от пресцентъра на БСП - София. В 17.00 часа, в Общинския исторически музей, той ще присъства на откриването на фотоизложба, посветена на антифашисткото движение в Неврокопско. В 18.00 часа, заедно със социалистите от Гоце Делчев, ще положи цветя на \"Братската могила\" в града.", "date": "2017.09.07", "title": "Лидерът на БСП - София Калоян Паргов ще участва в честването на 9 септември в Гоце Делчев"}
{"url": "http://www.focus-news.net/news/2017/09/07/2433501/the-jerusalem-post-izraelskiyat-prezident-i-germanskiyat-kantsler-obsadiha-hizbula-i-islyamska-darzhava.html", "text": "Израелският премиер Ройвен Ривлин обсъди опасностите от „Хизбула“ с Ангела Меркел в Берлин, предава The Jerusalem Post. \r\nТой заяви, че „военната инфраструктура на Хизбула ще принуди Израел да отвърне“.\r\nИзраелски експерти смятат, че има голяма вероятност властите да започнат нападение срещу химическо предприятие в Сирия, което „Хизбула“ планира да завземе.\r\nВ разговора им, Ривлин подчерта на Меркел, че Израел дава хуманитарна помощ на мигрантите. \r\nДвамата лидери обсъдиха различни въпроси свързани със сигурността, включително „Ислямска държава“ и други терористи. Симеон Миланов", "date": "2017.09.07", "title": "The Jerusalem Post: Израелският президент и германският канцлер обсъдиха „Хизбула“ и „Ислямска държава“"}
{"url": "http://www.focus-news.net/news/2017/09/07/2433502/rayka-ivanova-rim-blagoevgrad-mestnostta-boychova-skala-e-obyavena-za-prirodna-zabelezhitelnost-ot-1984-godina-za-opazvane-na-ednoimennata-peshtera.html", "text": "Местността Бойчова скала е обявена за природна забележителност от 1984 година за опазване на едноименната пещера. Това каза за Радио „Фокус“ - Пирин Райка Иванова, завеждащ отдел „Природа“ при Регионален исторически музей - Благоевград. По думите ѝ пещерата Бойчова скала е много красива пещера с много красиви пещерни образувания – сталактити, сталагмити и сталактони. Иванова посочи, че пещерата е трудна за проникване. „Снимки от нея могат да се видят в експозицията на Регионален исторически музей - Благоевград, както и части от натечен калцит от самата пещера. Тази пещера може да бъде пригодена за посещения от широк кръг посетители. Местността Бойчова скала е в землището на село Логодаж във Влахина планина“, каза още тя. Райка Иванова добави, че специалистите, които са проучвали пещерите в Пирин, са направили снимки, но за съжаление туристите все още не могат да се насладят на живо на красота им, защото не са достъпни за посетители.\r\nНатали СТЕФАНОВА", "date": "2017.09.07", "title": "Райка Иванова, РИМ - Благоевград: Местността Бойчова скала е обявена за природна забележителност от 1984 година за опазване на едноименната пещера"}
{"url": "http://www.focus-news.net/news/2017/09/07/2433503/otets-epifaniy-vsenoshtno-bdenie-po-svetogorski-ustav-shte-se-provede-v-rozhenskiya-manastir-rozhdestvo-bogorodichno-po-povod-hramoviya-praznik-na-manastira.html", "text": "Всенощно бдение по светогорски устав започва в 20.00 часа в Роженския манастир „Рождество Богородично“. Това съобщи за Радио „Фокус“ - Пирин отец Епифаний, игумен на манастира. Той добави, че бдението ще продължи до 3.00 - 4.00 часа през нощта. Отец Епифаний посочи, че на 8 септември Роженският манастир отбелязва своя храмов празник. По думите му в 8.00 часа започва богослужението с Тържествена Света литургия, в която ще вземе участие и Негово Високопреосвещенство Неврокопски митрополит Серафим. Отец Епифаний добави, че след това ще бъде направена Лития с чудотворната икона на Роженската Света Богородица и ще бъде отслужен водосвет.\r\nНатали СТЕФАНОВА", "date": "2017.09.07", "title": "Отец Епифаний: Всенощно бдение по светогорски устав ще се проведе в Роженския манастир „Рождество Богородично“ по повод храмовия празник на манастира"}
{"url": "http://www.focus-news.net/news/2017/09/07/2433504/momchil-nikolov-obshtina-smolyan-detskite-gradini-v-grada-sa-v-dobro-sastoyanie-samo-v-edna-ot-tyah-se-remontira-parnata-instalatsiya.html", "text": "Ремонтира се парната инсталация в една детска градина в Смолян, останалите са в добро състояние. Това каза за Радио „Фокус“ – Смолян Момчил Николов, секретар на Община Смолян. По думите му котелът е стар и има течове по системата, там се предвижда да се сложи котел на пелети. „Тъй като там са две сгради с две отделни котелни помещения, с назначени двама огняри за една детска градина, решихме да вземем един по-голям котел и да свържем инсталациите на двете сгради, за да може с един котел и с един огняр да се поддържат и двете сгради“, обясни Николов. Той каза още, че е направено пълно саниране и на детска градина „Славейче“, всички детски заведения са в добро състояние и напълно отговарят за провеждане на нормални занятия в тях.\r\nДаниела БОЙКОВА", "date": "2017.09.07", "title": "Момчил Николов, Община Смолян: Детските градини в града са в добро състояние, само в една от тях се ремонтира парната инсталация"}
{"url": "http://www.focus-news.net/news/2017/09/07/2433505/afp-velikobritaniya-izprashta-korab-i-12-miliona-liri-za-da-okazhe-pomosht-na-zhertvite-na-uragana-irma.html", "text": "Великобритания изпраща военен кораб, за да помогне на жертвите на урагана „Ирма“ в Карибските острови, предава AFP. Освен това, Лондон праща и 12 милиона лири помощи.\r\nБританският кораб „Маунтс Бей“ е готов и ще „достигне засегнатите територии по-късно днес“, заяви британският дипломат Алън Дънкън.\r\nТереза Мей и Еманюел Макрос е съгласиха да си сътрудничат.  \r\nАгенция „Фокус“ припомня, че няколко от Карибските острови бяха засегнати сериозно от урагана. Освен това, към монета са загинали осем души.Симеон Миланов", "date": "2017.09.07", "title": "AFP: Великобритания изпраща кораб и 12 милиона лири, за да окаже помощ на жертвите на урагана „Ирма“"}
{"url": "http://www.focus-news.net/news/2017/09/07/2433506/stara-zagora-biblioteka-iskra-organizira-daritelska-aktsiya-kazanlachani-za-kazanlak.html", "text": "В рамките на Европейски дни на наследството Библиотека „Искра“ организира дарителска акция „Казанлъчани за Казанлък“. Това каза за Радио „Фокус“ директорът на библиотеката Анна Кожухарова. Тя заяви, че през 1924 година три от значимите фонда в библиотеката се създават именно чрез дарителство. В днешно време културният институт може също да се похвали с подкрепата на своите потребители, на местната общност. „Много често казанлъчани не обръщат внимание на това, че притежават издания от 1944 година миналия век и такива издания отиват за претопяване, а ние продължаваме да ги издирваме, да ги колекционираме“, каза Кожухарова.\r\nОт години Библиотека „Искра“ работи в насока съхранение на културното наследство. В рамките на Европейските дни на наследството екипът на културния институт иска да припомни за възможностите на библиотеката поместени на сайта ѝ, където всеки потребител на интернет може да работи с дигиталните ресурси на вестници до 1944 година по проект „Писахме, да се знае“ и за съхранението на нематериалното културно наследство по проект „На една земя, под едно небе – при изворите на живота“. На страниците на сайта ще могат да се ползват събраните документални разкази и фотоматериали, както и други документи по изучаване на сватбения обред на различните етноси. \r\nВ рамките на Европейски дни на културата се провежда и фотоконкурс  на библиотеката „Красотата и културното наследство на Казанлък през моя поглед“, който тя организира на страницата си във Фейсбук. Виртуалният конкурс цели всички, които имат желанието и усета да почувстват красотата на Казанлък и неговите културно–исторически и природни забележителности, да запечатат това и да го споделят във Фейсбук.\r\nСлавяна ГАЙДАРОВА", "date": "2017.09.07", "title": "Стара Загора: Библиотека „Искра“ организира дарителска акция „Казанлъчани за Казанлък“"}
{"url": "http://www.focus-news.net/news/2017/09/07/2433507/blagoevgrad-s-otkrivane-na-izlozhba-na-hudozhnika-nikolay-kashev-v-simitli-postaviha-nachaloto-na-praznenstvata-po-povod-praznika-na-grada.html", "text": "С откриване на изложба на художника Николай Кашев в Симитли поставиха началото на празненствата по повод празника на града, предаде репортер на Радио „Фокус“ – Пирин. Културното събитие се проведе в изложбената зала на читалище „Св. Климент Охридски“ – Симитли. Специални гости на изложбата бяха кметът на Община Симитли Апостол Апостолов, председателят на Общински съвет – Симитли Владимир Христов, кметове на малките населени места от общината, общински съветници, бивши ученици на Николай Кашев, жители и гости на Симитли. По време на откриването на изложбата Николай Кашев заяви, че за него изкуството винаги е заемало важна част от живота му. Той обяви, че от тази година е започнал да планира следващата изложба, която ще представи в Симитли по повод празника на града. „Тук виждам много мои бивши ученици, които към настоящия момент са учители по изобразително изкуство, затова имам идеята следващата година да направим изложба: „Учителят и неговите ученици“, каза още Кашев. Той благодари на кмета Апостол Апостолов, че му е предоставил възможността да представи поредната си изложба именно на празника на Симитли. Сред творбите, представени в изложбата, има разнообразни такива, които представят различни пейзажи от община Симитли, като една от последните картини на художника е озаглавена „Небето над Мечкул“ и представя големия пожар, който се разрази в селото в края на месец август. В днешната програма по повод празника предстои тържествена сесия на Общински съвет – Симитли и шоуто „Симитли търси талант 2“. \r\nЛивия НИНОВА", "date": "2017.09.07", "title": "Благоевград: С откриване на изложба на художника Николай Кашев в Симитли поставиха началото на празненствата по повод празника на града"}
{"url": "http://www.focus-news.net/news/2017/09/07/2433508/burgas-ucheni-ot-tsyal-svyat-shte-diskutirat-v-grada-problemite-na-digitalnoto-predstavyane-na-kulturnoto-i-nauchno-nasledstvo.html", "text": "От днес до 9 септември 2017 г. Бургас е домакин на седмата международна конференция „Цифрово представяне и опазване на културно и научно наследство” (DIPP2017) под патронажа на ЮНЕСКО и с подкрепата на Национален фонд „Научни изследвания“. Това съобщиха от пресцентъра на Регионален исторически музей - Бургас. На конференцията ще бъдат представени иновации, проекти, научни и научно-приложни разработки в областта на цифровизацията, документирането, архивирането, представянето и опазването на световно и национално материално и нематериално културно и научно наследство. Основен фокус е осигуряването на отворен достъп до цифровизирано национално културно и научно наследство и следването на устойчиви политики за продължаващо му цифрово съхранение и опазване. С приоритет е направление цифровото представяне и съхранение на паметници на културата и историята в условия на риск. На конференцията ще бъдат демонстрирани иновативни технологии и прототипи, в т.ч. цифрови хранилища, цифрови архиви, виртуални музеи и цифрови библиотеки, резултат на утвърдени практики и постижения в областта. Обществени и специализирани библиотеки, музеи, галерии, архиви, центрове, изследователски институции и университети (национални и чуждестранни) са поканени да обменят опит, идеи и резултати по тематиката на конференцията. Престижният научен форум се организира от Института по математика и информатика при Българската академия на науките, в партньорство с Регионален академичен център – Бургас, Регионален исторически музей – Бургас, Бургаски свободен университет, Index Ltd. Международната конференция „Цифрово представяне и опазване на културно и научно наследство“ се превръща в традиционна среща на учени, работещи в страната и в чужбина, с техни колеги от престижни научни центрове в света, за представяне на последните научни постижения в областта на ИКТ за културно и научно наследство и за набелязване на насоки за бъдещи изследвания. В предишните 6 издания на DiPP участваха повече от 350 учени от 20 страни (България, Германия, Гърция, Израел, Италия, Китай, Латвия, Португалия, Румъния, Русия, САЩ, Сърбия, Унгария, Украйна, Франция, Холандия, Чехия, Швейцария и др.), които представиха научни и проектни доклади, публикувани в сборник на конференцията (с отворен достъп на: http://dipp.math.bas.bg) \r\nВ хода на конференцията се организират и четири съпътстващи събития:\r\n─ Семинар и национален информационен ден „Отворен достъп до научни публикации и данни“, организиран от Институт по математика и информатика, Българска академия на науките.\r\n─ Национален информационен ден „Иновативни екосистеми с цифрово културно съдържание“, организиран от Институт по математика и информатика, Българска академия на науките, за да представи научни резултати по изследователски проект „Концепции и модели на иновативни екосистеми с цифрово културно съдържание“№ ДН02/6/15 декември 2016 г. с Национален фонд „Научни изследвания“.\r\n─ Национален информационен ден „Сериозни образователни игри за нови образователни приложения“, организиран от Институт по математика и информатика, Българска академия на науките и представящ научни и научно-приложни резултати на проект „Сериозни образователни игри като съвременен инструмент за нови образователни приложения“, Договор № ДСД-2/05 април 2017 г. между БАН и ИМИ по Дейност „Въвеждане на съвременни методи в образованието и работа с младите таланти“ (ПМС № 347).\r\n─ Изложба “Между Бога и хората“​​, която включва фото архив на уникални камбани от цяла България. Изложбата е подготвена от екип на Институт по математика и информатика, Българска академия на науките по проектите BELL и BELLKNOW.", "date": "2017.09.07", "title": "Бургас: Учени от цял свят ще дискутират в града проблемите на дигиталното представяне на културното и научно наследство"}
{"url": "http://www.focus-news.net/news/2017/09/07/2433509/politcshome-grupa-konservativni-deputati-poiskaha-tereza-mey-da-garantira-tvard-brekzit.html", "text": "Десетки консервативни депутати започнаха кампания, с която призовават Тереза Мей, да не „държи Великобритания в ЕС с измама“ през преходния период, предава PoliticsHome.\r\nОколо 40 членове на Европейската изследователска група подписаха писмо, с което настояват Британия да напусне т.нар. единен пазар, за да може кралството да бъде „наистина“ извън ЕС.\r\n„Продължаването на членството в единния пазар, като част от преходното споразумение, ще значи просто европейско членство под друго име. Не можем да позволим страната ни да бъде държана в ЕС с измама“, твърдят те.\r\n„Правителството трябва да уважава волята на британците, а това означава напускане на единния пазар по същото време, по което ще напуснем и ЕС“, се казва в изявлението им. Симеон Миланов", "date": "2017.09.07", "title": "PolitcsHome: Група консервативни депутати поискаха Тереза Мей да гарантира „твърд Брекзит“"}
{"url": "http://www.focus-news.net/news/2017/09/07/2433510/kyustendil-v-grada-veche-funktsionira-turisticheski-informatsionen-tsentar.html", "text": "От началото на този месец Кюстендил вече има свой Туристически информационен център. Това каза пред Радио „Фокус” – Кюстендил Светослав Василев, зам.-кмет на Община Кюстендил. Туристическият информационен център в Кюстендил предоставя информация за настаняване в хотели, в туристически спални, в реставрирани старинни къщи и в частни квартири. Звеното информира гостите за музеи и паметници на културата, културни събития, транспорт, маршрути за различните видове туризъм и занаяти. Информационният център е част от идеята за обединяването на всички звена, работещи за развитие на туризма в региона. Информационният център е разположен на лесно достъпно място – централният площад „Велбъжд”.\r\nВенцеслав ИЛЧЕВ", "date": "2017.09.07", "title": "Кюстендил: В града вече функционира Туристически информационен център"}
{"url": "http://www.focus-news.net/news/2017/09/07/2433511/blagoevgrad-akad-yulian-revalski-i-vasil-shterev-byaha-udostoeni-sas-zvanieto-pocheten-grazhdanin-na-simitli.html", "text": "Акад. Юлиан Ревалски и Васил Щерев бяха удостоени със званието „Почетен гражданин на Симитли“, предаде репортер на Радио „Фокус“ – Пирин. Това се случи по време на тържествена сесия на Общински съвет – Симитли по повод празника на града. Председателят на местния парламент Владимир Христов откри сесията при пълен кворум от 15 човека. Гласуването бе явно. Двамата номинирани мъже бяха подкрепени и удостоени със званието при пълно мнозинство от страна на общинските съветници. Заслугите на акад. Юлиан Ревалски за развитието на българската наука са безспорни. Ученият, родом от Симитли, е познат в научните среди като математик от световна величина. Той е бил преподавател като гост-професор в университети в Италия, Канада, Германия, Чили, Перу, Куба, Гваделупа и др. Васил Щерев е допринесъл изключително за промяна облика на Симитли. В качеството си на председател на местния Аграрно-промишлен комплекс, спомага много за развитието на общината.\r\nЛивия НИНОВА", "date": "2017.09.07", "title": "Благоевград: Акад. Юлиан Ревалски и Васил Щерев бяха удостоени със званието „Почетен гражданин на Симитли“"}
{"url": "http://www.focus-news.net/news/2017/09/07/2433512/nikolay-sirakov-arheolog-prouchvaniyata-v-peshtera-kozarnika-shte-prodalzhat-oshte-20-godini.html", "text": "Проучванията в пещера Козарника ще продължат още 20 години. Това каза за Радио „Фокус“ доц. Николай Сираков, ръководител на разкопките. Пещерата се намира край село Гара Орешец, община Димово, и е обитавана през средния палеолит. От 1996 г. в пещерата се извършват археологически разкопки, организирани от Археологическия институт на Българската академия на науките в София и Института за геология и праистория на квартернера в Бордо и са ръководени от Николай Сираков и Жан-Люк Гуадели. В началото на проучванията в пещерата бяха открити доказателства за най-старото присъствие на хора в Европа. Николай Сираков посочи, че за тази година археологическите разкопки вече са приключили. „Участваха 20 души научни работници. Попаднахме на интересни факти. Проучвахме сантиметър по сантиметър площта в пещерата, а тя е много голяма“, обясни Николай Сираков. \"Проучванията обхващат период, когато в Европа и специално на Балканите става смяна на действащите лица, на два човешки вида – на неандерталците, които живеят от 250 000 – 300 000 години в Европа, като на тяхно място идва Модерния човек Homo sapiens, към който ние принадлежим. Те идват от Африка през Близкия Изток на Балканите“, обясни археологът. Той добави, че в пещера Козарника през това археологическо лято са разкопани места на съжителство между двата вида. В района на долния Дунав археолозите са открили такива места, на които има следи от присъствието и на двата вида. „Те са имали различни отношения – при някои са били враждебни, при други – са обменяли опит за обработване на сечива и оръжия. Ние разкопаваме в пещера Козарника точно този преход - периода на това съжителство“, каза още Николай Сираков. Той обясни, че след 2 000 – 3 000 години след този период изчезват неандерталците и остава видът, към който сега принадлежим. „Намираме артефакти, сечива, начини на обработка. Сечивата са правени от кремък. Някои от тях имат белези и особености, характерни за неандерталците и същевременно за съвременния човек – начин на изработване, на подготовка и на употреба. Това е много интересен период на съжителство“, каза Николай Сираков. Според него съжителството на неандерталеца с Homo sapiens е продължило около 6000 години.\r\nАнна ЛОЗАНОВА", "date": "2017.09.07", "title": "Николай Сираков, археолог: Проучванията в пещера Козарника ще продължат още 20 години"}
{"url": "http://www.focus-news.net/news/2017/09/07/2433513/pregled-na-mezhdunarodnite-novini-do-18-chasa-agentsiya-fokus.html", "text": "Докладчикът на Европейския парламент по резолюцията относно решенията за преместване Ска Келер (Зелените, Германия) и председателят на комисията по граждански свободи Клод Морайс (С&Д, Великобритания) приветстваха решението на Съда на Европейския съюз.\r\nДнес Съдът отхвърли обжалването от страна на Унгария и Словакия на решението на ЕС за преместване на бежанци от Гърция и Италия, като заяви, че схемата „действително допринася за това Гърция и Италия да се справят с последиците от миграционната криза през 2015 г. и мерките са пропорционални“. \r\nСка Келер каза: „Сега, когато и Съдът на ЕС отхвърли обжалването на Унгария и Словакия срещу преразпределението на бежанците, вече няма поводи за оправдание. В крайна сметка онези държави членки, които досега бойкотираха преразпределението, също трябва да изпълнят задълженията си. Солидарността в ЕС не е еднопосочна улица. Правителствени лидери като Виктор Орбан не могат да изискват повече средства за защита на границите, докато блокират приема на бежанци от Гърция и Италия“. \r\nТя добави: „Това решение е крайъгълен камък за ЕС. Съдът на ЕС потвърди, че солидарността е ключов принцип за общата политика в областта на предоставянето на убежище. Всички държави членки трябва да изпълняват задълженията си. Не е нормално, че повечето страни все още изостават в това. Европейската комисия също трябва да предприеме последващи действия във връзка с процедурите за нарушение срещу Унгария, Чешката република и Полша, които не изпълняват ангажиментите си“. \r\nКлод Морайс заяви: „Държавите членки не могат да бягат от своите отговорности; днешната присъда доказа това. Парламентът системно призоваваше държавите членки да изпълнят бързо ангажиментите си след приемането на механизма за преместване през 2015 г. Въпреки това, две години по-късно, са преместени само 28 000 от 160 000 души“. \r\nСпоред Морайс „фактът, че държавите членки са преместили от Италия и Гърция по-малко от една четвърт от скромната цифра от 160 000 души разкрива значителни пропуски в отговора на ЕС на най-голямата бежанска криза на континента от Втората световна война насам. Необходимо е спешно да изготвим организиран и хуманен отговор“. Бързи факти \r\nНа фона на масираната миграция и бежанските кризи през лятото на 2015 г. ЕС прие две спешни решения за преместване на хиляди бежанци. 160 000 лица, търсещи убежище, с висок шанс да получат статут на бежанци от Италия и Гърция трябва да бъдат преместени до септември 2017 г. в други държави членки, където да бъдат обработени техните молби. \r\nУнгария и Словакия се обърнаха към Съда на ЕС да анулира второто решение, което предвижда преместването на 120 000 лица, търсещи убежище, с твърдението, че правното основание е погрешно и че решението не е пропорционално или адекватно за целта си. \r\nМиналия юни Европейската комисия обяви започването на процедури за нарушение срещу Чешката република, Унгария и Полша за неспазване на задълженията им по решенията за преместване. Досега нито Унгария, нито Полша са преместили някого от квотата си, докато Чешката република не го е направила от август 2016 г. \r\nСпоред данни на ВКБООН към момента в Гърция са останали около 50 000 лица, търсещи убежище. В Италия през 2016 г. пристигнаха рекордните 181 436 души. Досега тази година в страната са пристигнали 99 742 души, главно от Либия. \r\n  *** В четвъртък главният преговарящ за Брекзит от страна на Европейския съюз Мишел Барние изрази притеснение във връзка с британската позиция за бъдещата граница с Ирландия.\r\n„Това, което виждам в документите на Обединеното кралство относно Ирландия и Северна Ирландия, ме притеснява“, коментира Барние по време на пресконференция в Брюксел. Той подчерта, че решението за ирландската граница трябва да бъде „уникално“ и ще изисква и двете страни да проявят гъвкавост. \r\n„Обединеното кралство иска ЕС да преустанови действието на своите закони, на своя митнически съюз и единен пазар при новата външна граница на блока. Освен това Лондон иска да използва Ирландия като тест за бъдещите митнически отношения между ЕС и Великобритания. Това няма да се случи“, допълни Барние.\r\n*** В четвъртък испанската прокуратура заяви, че срещу регионалните лидери на Каталония ще бъдат повдигнати обвинения заради плановете да проведат референдум за независимост следващия месец, като всички изборни материали ще бъдат иззети. \r\n„Подготвя се повдигането на обвинения“ срещу лидерите в парламента на Каталония, съобщи пред репортери главният прокурор Хосе Мануел Маса.\r\n*** Ураганът „Ирма“ уби осем души на карибския полуостров Сейнт Мартин и остави Барбуда опустошен.\r\n„Ирма“ е една от най-силните бурии в Атлантическия океан за последния век.\r\nФренско-холандският остров Сейнт Мартин, както и Сейнт Бартолеми и Пуерто Рико, останаха без ток.\r\n„Невероятна катастрофа е, 95 % от острова е унищожен. В шок съм“, заяви председателят на местен съвет в Сейнт Мартин Даниел Гибс.\r\nФренският вътрешен министър Жерар Коломб потвърди, че осем души са загинали заради урагана, а броят на жертвите най-вероятно ще се вдигне.\r\n*** Испанският премиер Мариано Рахой заяви, че ще иска съдът да премахне закона, който каталанския парламент прие за провеждането на референдум за независимост.\r\nМариано Рахой описа референдума, който ще се проведе на 1 октомври като нелегален. \r\n„Това, което не е легално, не е демократично“, каза премиерът. Той описа закона за референдума като „акт на неподчинение, който не може да бъде толериран“ и добави, че най-вероятно Конституционният съд ще го отхвърли.\r\nИспанският премиер подчерта, че всички общински съвети в сепаратистки настроената провинция, ще бъдат предупредени относно „задължението си да възпрат или парализират“ всяко усилия за провеждане на вота.\r\n*** Десетки консервативни депутати започнаха кампания, с която призовават Тереза Мей, да не „държи Великобритания в ЕС с измама“ през преходния период.\r\nОколо 40 членове на Европейската изследователска група подписаха писмо, с което настояват Британия да напусне т.нар. единен пазар, за да може кралството да бъде „наистина“ извън ЕС.\r\n„Продължаването на членството в единния пазар, като част от преходното споразумение, ще значи просто европейско членство под друго име. Не можем да позволим страната ни да бъде държана в ЕС с измама“, твърдят те.\r\n„Правителството трябва да уважава волята на британците, а това означава напускане на единния пазар по същото време, по което ще напуснем и ЕС“, се казва в изявлението им.", "date": "2017.09.07", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/09/07/2433514/67-godishen-mazh-e-zastrelyan-v-kostenets.html", "text": "67-годишен мъж е застрелян в Костенец. Това съобщиха от пресцентъра на МВР. В 16.47 часа на тел. 112 е подаден сигнал за прострелян мъж в Костенец. На място е изпратен автопатрул, който е установил самоличността на починалия – 67-годишен мъж от Костенец. Минути по-късно на място е задържан 63-годишен мъж, от село на територията на общината, който е произвел изстрела. На местопроизшествието са изпратени екипи от РУ-Костенец и от ОДМВР-София.  Полицията в Костенец изяснява обстоятелствата около тежкия инцидент в града.", "date": "2017.09.07", "title": "67-годишен мъж е застрелян в Костенец"}
{"url": "http://www.focus-news.net/news/2017/09/07/2433516/the-telegraph-kitay-podkrepya-zasilvaneto-na-natiska-sreshtu-severna-koreya.html", "text": "Китай заяви, че подкрепя допълнителните мерки срещу Северна Корея, предава The Telegraph. Въпреки това, експерти по Китай смятат, че Пекин може и да не даде реална подкрепа за новите по-строги санкции срещу режима в Пхенян, които САЩ предложиха.\r\nАгенция „Фокус“ припомня, че САЩ искат петролно и текстилно ембарго над Северна Корея, както и замразяване на авоарите на Ким Чен Ун. \r\n„Предвид новите развития на Корейския полуостров, Китай е съгласен, че Съвета за сигурност на ООН трябва да отговори, взимайки още необходими мерки“, каза китайският външен министър Ван И.\r\nЗападни анализатори считат, че петролното ембарго може да стане повод за спор между Вашингтон и Пекин, тъй като Китай е основният доставчик на петрол за Северна Корея.\r\nСпоред Пекин, едно петролно ембарго може да доведе до сриване на режима в Пхенян, а оттам и до големи бежански потоци към северозападните части на Китай. Симеон Миланов", "date": "2017.09.07", "title": "The Telegraph: Китай подкрепя засилването на натиска срещу Северна Корея"}
{"url": "http://www.focus-news.net/news/2017/09/07/2433517/burgas-proektat-poslanitsi-na-zdraveto-na-ou-vasil-levski-e-otlichen-na-2-ro-myasto-v-konkurs-za-izvanklasni-deynosti.html", "text": "Проектът „Посланици на здравето“, свързана с предаването на традиционни знания чрез иновативни подходи, методи и средства, на ОУ „Васил Левски“ в кв. \"Горно Езерово\" е отличен на 2-ро място сред общо 120 проекта за извънкласни дейности на различни училища в страната. Това съобщиха от пресцентъра на Община Бургас. Това се случи по време на петдневния семинар на тема „Извънкласните и извънучилищните дейности – за устойчиво качествено обучение, възпитание и развитие на децата и учениците“, организиран от Синдикатът на българските учители съвместно с Фондация „Устойчиво развитие за България“ и Санаторно-оздравителен комплекс (СОК) „Камчия“, под патронажа на Министерство на образованието и науката. Форумът е заключителен етап на едноименния конкурс, който се провежда за четвърта поредна година по инициатива на СБУ и тази година е на тема „Развиваща и подкрепяща образователна среда – творчество, успеваемост, духовност“.\r\nНа семинара Дарина Кандарова – учител в ОУ „Васил Левски“, кв. \"Горно Езерово\" представи двугодишната работа на училището по проект „Посланици на здравето“, свързана с предаването на традиционни знания чрез иновативни подходи, методи и средства.\r\nПо време на тържествената церемония по награждаването на отличените в конкурса министърът на образованието Красимир Вълчев връчи на ОУ „Васил Левски“, кв. Горно Езерово грамота за престижното ІІ-ро място от над 120 предложения в тази категория. \r\nВ семинара участваха над 220 учители и специалисти, работещи в сферата на извънкласната дейност от детската градина до дванадесети клас, от центровете за личностно развитие и приобщаващото образование, както и директори, експерти по образование, научни работници, преподаватели и студенти от педагогически факултети на висши училища в България и чужбина.", "date": "2017.09.07", "title": "Бургас: Проектът „Посланици на здравето“ на ОУ „Васил Левски“ е отличен на 2-ро място в конкурс за извънкласни дейности"}
{"url": "http://www.focus-news.net/news/2017/09/07/2433518/veliko-tarnovo-v-polski-trambesh-se-provezhda-natsionalen-konkurs-polskite-shturcheta.html", "text": "В Полски Тръмбеш се провежда Национален конкурс „Полските щурчета”. Това съобщи за Радио „Фокус“ – Велико Търново Николинка Генова, началник на отдел „Образование и култура“ в Община Полски Тръмбеш. По думите ѝ победителят в конкурса ще получи песен с видео клип, статуетка и парична награда. Събитието започна днес и ще продължи до 9 септември. Това е третото поредно издание на състезанието и в него заявка за участие са дали 112 деца от цялата страна. За сравнение в първия конкурс са се включили малко над 60 малчугана. „Децата са разделени в четири възрастови групи. В първия ден те пеят песен на български, във втория – песен по избор, а в третия ден е гала-концертът на наградените, преди това се прави пресконференция, на която се обявява кои са те. Ще имаме техническо време за всички изпълнения, защото програмата започва от 11.30 часа и продължава до вечерта“, обясни Николинка Генова. Тя уточни, че децата са от различни музикални школи от София, Благоевград, Петрич, Варна, Бургас, Пловдив, Хисар, Берковица, Троян и други. В конкурса участват само индивидуални изпълнители. Промяна в състава на журито и регламента за участие няма. Във всички възрастови групи се дават по три индивидуални награди, както и по една статуетка за Гран при – изпълнение. През настоящата година тя е с изцяло нов дизайн. Освен това всяко едно дете получава сувенир и подаръци с логото на конкурса. Организатори на събитието са Община Полски Тръмбеш, сдружение „Полски щурчета“ и Народно читалище „Отец Паисий“\r\nЛуиза ТРАНЧЕВА", "date": "2017.09.07", "title": "Велико Търново: В Полски Тръмбеш се провежда Национален конкурс „Полските щурчета”"}
{"url": "http://www.focus-news.net/news/2017/09/07/2433519/alsat-m-makedoniya-srabskiyat-premier-ana-barnabich-provede-sreshta-s-poslanika-na-makedoniya-v-belgrad-za-da-se-obsadyat-otnosheniyata-mezhdu-dvete-strani.html", "text": "Сръбският премиер Ана Бърнабич проведе среща с македонския посланик в Белград Вера Йовановска – Типко, на която двете обсъдиха развитието на добросъседските отношения и регионалното сътрудничество, предава македонският телевизионен канал Алсат-М.\r\nАна Бърнабич е пратила и официална покана на македонския премиер Зоран Заев за посещение в Белград, заявявайки, че срещата ще е позитивна и за двете страни.\r\nПо време на разговора си с посланика, Бърнабич подчерта, че между двете страни има много възможности за развиване на двустранните отношения, особено в икономиката и туризма. Тя каза, че прилагането на Работния план за регионален икономически блок на Западните Балкани, е много важен въпрос, който ще улесни сътрудничеството.Симеон Миланов", "date": "2017.09.07", "title": "Алсат-М (Македония): Сръбският премиер Ана Бърнабич проведе среща с посланика на Македония в Белград, за да се обсъдят отношенията между двете страни"}
{"url": "http://www.focus-news.net/news/2017/09/07/2433520/afp-ramush-haradinay-poluchi-mandat-za-sastavyane-na-kosovarsko-pravitelstvo.html", "text": "Президентът на Косово даде мандат на бившия бунтовнически боец и премиер Рамуш Харадинай, да състави ново правителство, предава AFP . Това се случва, след като в продължение на три месеца страната нямаше правителство.\r\n„Чрез декрет назначих господин Рамуш Харадинай“, заяви президентът Хашим Тачи.\r\nХарадинай принадлежи към т.нар. „военна“ коалиция, в която влизат бивши бунтовнически бойци, които спечелиха най-много гласове на изборите през 11 юни, но не успяха да си осигурят парламентарно мнозинство. Симеон Миланов", "date": "2017.09.07", "title": "AFP: Рамуш Харадинай получи мандат за съставяне на косоварско правителство"}
{"url": "http://www.focus-news.net/news/2017/09/07/2433521/okrazhna-prokuratura-pazardzhik-povdigna-obvinenie-na-bivshiya-predsedatel-na-obshtinskiya-savet-v-grad-septemvri-lazar-vlaykov-obzor.html", "text": "Говорителят на Главния прокурор Румяна Арнаудова съобщи на специална пресконференция в Пазарджик, че Окръжната прокуратура в града е повдигнала обвинение на бившия председател на Общинския съвет в град Септември Лазар Влайков, с чийто пистолет 6-годишно дете неволно простреля смъртоносно 47-годишен собственик на заведение в село Виноградец. Говорителят на главния прокурор Румяна Арнаудова съобщи на брифинг в Пазарджик, че все още не е готова нито една от назначените 5 експертизи за убийството в село Виноградец. Тя уточни, че днес, около 11.00 часа, Лазар Влайков се е явил, след като е бил призован от разследващите за повдигане на обвинение по чл. 338 ал. 3 от Наказателния кодекс. Арнаудова добави, че по този текст от закона се предвижда наказание от 5 до 10 години лишаване от свобода. „Влайков не е взел необходимите мерки за сигурност при държане на огнестрелно оръжие, в резултат на което е причинена смърт на едно лице. Това на практика е непредумишлено убийство“, уточни Арнаудова. Говорителят на главния прокурор каза още, че случилото се е след употреба на алкохол от страна на Лазар Влайков, като установеното количество алкохол е 0.76 промила. Освен това е установено, че оръжието не само е носено след употреба на алкохол, но и използвано. По думите на Арнаудова е извършен и тест за употреба на наркотични вещество, който е отрицателен. Тя каза още, че е назначена съдебно-медицинска експертиза за начина на настъпване на смъртта на 47-годишния мъж. Говорителят на главния прокурор заяви, че са назначени и експертизи в НИКК – дали има и какви барутни частици по ръцете на Лазар Влайков, починалия и детето. Тя добави, че е назначена и биологична и ДНК-експертиза в Частна лаборатория, като резултатите ще са готови в най-кратък срок. От разпечатките на телефоните, иззети след убийството в село Виноградец не е установена комуникация между Лазар Влайков и Районния прокурор на Пазарджик Георги Кацаров след инцидента. Арнаудова каза, че е възможна интернет комуникация между лицата и затова е назначена експертиза в НИКК, която да установи дали такава е имало между двамата след инцидента. По думите ѝ е възможно да се комуникира през социални мрежи, а също чрез СМС-и, за това не е назначена такава експертиза. Според Арнаудова са изискани и разпечатки на телефоните на всички присъстващи – 12 души. Говорителят на главния прокурор уточни, че Районният прокурор на Пазарджик вече е разпитан като свидетел. Той също е отрекъл да е разговарял с Влайков. Арнаудова добави, че Лазар Влайков е задържан с прокурорска заповед за 72 часа, но още на 8 септември прокуратурата ще поиска налагането на постоянна мярка „задържане под стража“. Разпитано е 6-годишното дете, което неволно простреля 47-годишния собственик на заведението в село Виноградец. Разпитът е станал по всички изисквания на закона – в така наречената „синя стая“, в присъствието на съдия и психолог. „Показанията на детето са следствена тайна и на този етап не могат да бъдат оповестени“, коментира Арнаудова. Тя добави, че в чл. 60 на Закона за оръжията, боеприпасите и взривните вещества се съдържа изрична забрана за носене на оръжия в обществени заведения за хранене и увеселения. По думите ѝ Лазар Влайков е нарушил тази забрана и основни правила за сигурност. Тя уточни, че са взети дактилоскопски отпечатъци от пистолета, с който е произведен изстрелът и предстои изясняването на това кой го е произвел. Арнаудова уточни, че според главния прокурор Сотир Цацаров действията по задържането на Лазар Влайков под стража е трябвало да се извършат още в петък (1 септември) от Окръжната прокуратура в Пазарджик. Тя добави, че ангажиментът на главния прокурор за преместване на наблюдението на случая в Пловдив ще бъде спазен, след приключване на процедурата по мярката за неотклонение. Арнаудова каза още, че на 8 септември Окръжната прокуратура в Пазарджик ще поиска налагане на постоянна мярка „задържане под стража“ за Лазар Влайков. След влизане в сила на определението на съда, материалите по случая ще бъдат изпратени в Пловдив.", "date": "2017.09.07", "title": "Окръжна прокуратура - Пазарджик повдигна обвинение на бившия председател на Общинския съвет в град Септември Лазар Влайков (ОБЗОР)"}
{"url": "http://www.focus-news.net/news/2017/09/07/2433522/plovdiv-zapochva-parvoto-izdanie-na-nay-mladiya-festival-plovdiv-fresh-music-festival.html", "text": "Започва първото издание на най-младия фестивал Plovdiv Fresh Music Festival, който е част от Есенния салон на изкуствата Пловдив 2017. Това съобщиха за Радио „Фокус“ - Пловдив от Дирекция „Култура и културно наследство“ към Общината. Фестивалът има за цел да бъде своеобразен „събор“ на млади и талантливи творци от цяла Европа, платформа за различни жанрове музика, която да внася допълнителна „свежест“ в културния живот на Пловдив. Официалното откриване на събитието е тази вечер, от 21.00 часа, на Античен театър с голям концерт на Баварския Младежки Мандолинен Оркестър. Във втория ден програмата на фестивала продължава с концерт в  Културен център „Тракарт“. В проявата са включени произведения на младите композитори от България и Германия: Александър Матюсън, Максимилиян Цимерман, Светлин Христов, Клаас Краузе и Феликс Бьонигк, които ще концертират заедно със студенти по инструментално изкуство от Национална Музикална Академия „Проф. Панчо Владигеров” – София. Голяма част от произведенията включени в програмата са писани специално за фестивала и ще бъдат представени за първи път пред пловдивската публика. Закриването на Plovdiv Fresh Music Festival ще бъде на 9 септември от 21.00 часа с джаз концерт.\r\nКристиян ГАРОВ", "date": "2017.09.07", "title": "Пловдив: Започва първото издание на най-младия фестивал Plovdiv Fresh Music Festival"}
{"url": "http://www.focus-news.net/news/2017/09/07/2433523/d-r-velka-voynova-odbh-kyustendil-potrebitelite-tryabva-da-obrashtat-po-golyamo-vnimanie-na-kachestvoto-na-plodovete-i-zelenchutsite.html", "text": "Потребителите трябва да обръщат по-голямо внимание на качеството на плодовете и зеленчуците. Това каза пред Радио „Фокус” – Кюстендил д-р Велка Войнова, началник на отдел „Контрол на храните” към Областна дирекция по безопасност на храните – Кюстендил. По думите ѝ това е особено важно в сезона на туршиите и консервите, когато масово се купуват зеленчуци и плодове. \"Трябва да се обръща внимание и върху консервантите. Най-важно е качеството на пресните плодове и зеленчуци. Такива, които са увехнали, наранени и с признаци на разваляне да не се използват при приготвянето на домашни консерви. Сега се продават и много комбинирани добавки с консерванти, с които трябва да се внимава”, каза д-р Велка Войнова. По думите ѝ потребителите трябва да четат внимателно изписаното съдържание върху опаковките, както и да се следи за посочения срок на трайност.\r\nВенцеслав ИЛЧЕВ", "date": "2017.09.07", "title": "Д-р Велка Войнова, ОДБХ - Кюстендил: Потребителите трябва да обръщат по-голямо внимание на качеството на плодовете и зеленчуците"}
{"url": "http://www.focus-news.net/news/2017/09/07/2433524/sofiya-vavezhda-se-promyana-v-organizatsiyata-na-dvizhenie-v-bankya-vav-vrazka-s-avarien-remont-na-vodoprovod-na-kanalizatsiya.html", "text": "Въвежда се промяна в организацията на движение в град Банкя във връзка с авариен ремонт на водопровод на канализация. Това съобщиха от пресцентъра на Столична община. От 00.00 часа на 8 септември до 24.00 часа на 14 септември се забранява влизането на пътни превозни средства по ул. „Цар Освободител“, между ул. „Сливница“ и площада при ул. „Цар Симеон“. Променя се маршрутът на автобусна линия 42 - от автостанция „Банкя“ по маршрута до кръстовището на ул. „Александър Стамболийски“ с ул. „Цар Симеон и надясно по ул. „Цар Симеон“ наляво по ул. „Сливница“ и по ул. „Цар Освободител“ Промяната в организацията на движение се налага във връзка с авариен ремонт на канал на ул. „Цар Освободител“ в град Банкя.", "date": "2017.09.07", "title": "София: Въвежда се промяна в организацията на движение в Банкя във връзка с авариен ремонт на водопровод на канализация"}
{"url": "http://www.focus-news.net/news/2017/09/07/2433525/obshtina-panagyurishte-proveryava-sluchay-s-2-godishno-dete-vzeto-ot-detskata-gradina-s-naranyavaniya-po-litseto-obzor.html", "text": "Община Панагюрище е разпоредила проверка по случай с 2-годишно дете с наранявания по лицето. Родителите на 2-годишното дете от Панагюрище са подали сигнал за случая в Общината. Заместник-кметът на Община Панагюрище Галина Матанова обясни, че вземайки го от детската градина в петък, родителите са установили, че има нараняване по лицето. Матанова уточни, че родителите на детето са получили обяснение, че детето е ухапано от друго дете. По думите ѝ дядото е забелязал тревожното състояние на детето и се е върнал с въпроси какво е станало. Матанова добави, че Общината е разпоредила проверка по случая. Изискани са писмени подробни обяснения от директора, който трябва да направи проверка в детското заведение. Сезиран е и отдел „Закрила на детето“. Зам.-кметът добави, че родителите са сезирали полицията, отдел „Закрила на детето“ и Общината. Според Матанова родителите са се обърнали към всички институции. По думите ѝ е необходимо да се получат всички гледни точки по този случай и ще бъдат изяснени всички обстоятелства, за да може Общината да вземе решение в рамките на своите правомощия. Матанова каза още, че от РУО - Пазарджик също ще направят своя методическа проверка. Тя заяви, че Общината в никакъв случай няма да остави случая да бъде потулен. Матанова уточни, че според първоначалните обяснения на директора на детското заведение детето е било захапано от друго по-голямо дете по време на игра и, че не е оказвано физическо насилие върху 2-годишното дете. Зам.-кметът добави, че ще поиска отговор на въпроса защо не са повикани родителите, не е повикана медицинска помощ преди обяд, а е изчакано да приключи деня. „Животът и здравето на децата ни са безценни, те са най-важни и е недопустимо да се случват инциденти с тях“, каза Матанова.\r\nВаня НИКОЛОВА", "date": "2017.09.07", "title": "Община Панагюрище проверява случай с 2-годишно дете, взето от детската градина с наранявания по лицето (ОБЗОР)"}
{"url": "http://www.focus-news.net/news/2017/09/07/2433526/sofiya-grupa-ot-21-chuzhdi-grazhdani-bez-dokumenti-e-zadarzhana-v-mestnostta-gligan-dere.html", "text": "Група от 21 чужди граждани без документи е задържана в местността Глиган дере. Това съобщиха от пресцентъра на МВР. Чуждите граждани без документи за самоличност са установени от служители на РУ - Костенец в близост до автомагистрала „Тракия“ на 6 септември. Полицаите се отзовали на сигнал, постъпил в районното управление вчера, около 15.40 часа. В местността Глиган дере, в землището на община Костенец, била забелязана група, движеща се в посока София. На място веднага са изпратени полицейски служители, които установили 10 мъже, 4 жени и 7 деца, всички без документи за самоличност, по думите им иракски граждани. Чужденците са отведени в сградата на районното управление и предадени на служители от група „Миграция“ към областната дирекция. По случая е регистрирана преписка.", "date": "2017.09.07", "title": "София: Група от 21 чужди граждани без документи е задържана в местността Глиган дере"}
{"url": "http://www.focus-news.net/news/2017/09/07/2433527/reuters-moldova-izprashta-voynitsi-na-uchenie-na-nato-vapreki-prezidentskoto-veto.html", "text": "Молдавското правителство заяви, че е изпратило 57 военнослужещи в Украйна, за да участват във военни учения, въпреки ветото на президента Игор Додон, предава Reuters .\r\nУченията, които ще се проведат в Украйна от 8 до 23 септември са с преимущественото участие на страни от НАТО, включително САЩ, Великобритания и Турция.\r\nТе съвпадат с руското учение „Запад“, в което хиляди руски войници извършват маневри в Беларус, Балтийско море, западните части на Русия и Калининград.\r\nПо-рано президентът Игор Додон заяви, че молдавската конституция предвижда неутралитет поради, което той блокира участието на страната в тези учения.  Симеон Миланов", "date": "2017.09.07", "title": "Reuters: Молдова изпраща войници на учение на НАТО, въпреки президентското вето"}
{"url": "http://www.focus-news.net/news/2017/09/07/2433529/pleven-nezakonna-narezna-karabina-i-boepripasi-sa-izzeti-pri-proverka-na-chasten-imot-v-selo-bohot.html", "text": "Незаконна нарезна карабина и боеприпаси са иззети при проверка на частен имот в село Бохот. Това съобщиха от пресцентъра на МВР. В Първо РУ - Плевен е образувано бързо производство срещу 34-годишния жител на областния град, в чийто дом е открито оръжието. Вчера, около 9.30 часа, при проверка в село Бохот, било установено, че мъжът противозаконно държи огнестрелно оръжие - нарезна карабина „Щаер Манлихер“, мод. м-95, и четири бойни боеприпаса за нея, без надлежно разрешително. Оръжието е иззето с протокол за доброволно предаване. Уведомен е прокурор от Районна прокуратура – Плевен. Работата на разследващите продължава за престъпление по чл. 339, ал. 1 от НК.", "date": "2017.09.07", "title": "Плевен: Незаконна нарезна карабина и боеприпаси са иззети при проверка на частен имот в село Бохот"}
{"url": "http://www.focus-news.net/news/2017/09/07/2433530/afp-frenskiyat-premier-eduard-filip-zayavi-che-potvardenite-smartni-sluchai-v-seynt-martin-sa-chetiri.html", "text": "Френският премиер Едуард Филип заяви, че четирима души са загинали заради урагана „Ирма“, предава AFP.\r\nТой добави, че още 50 са ранени, от които двама сериозно.\r\nФренският премиер каза, че властите са в процес на идентифициране на жертвите.\r\nЗасега 60 % от домовете на острова са унищожени или повредени.\r\nАгенция „Фокус“ припомня, че по-рано вътрешният министър на Франция Жерар Коломб заяви, че загиналите са осем души. Симеон Миланов", "date": "2017.09.07", "title": "AFP: Френският премиер Едуард Филип заяви, че потвърдените смъртни случаи в Сейнт Мартин са четири"}
{"url": "http://www.focus-news.net/news/2017/09/07/2433531/blagoevgrad-chetvarta-natsionalna-sreshta-na-granicharite-shte-se-provede-v-petrich.html", "text": "Четвърта национална среща на граничарите ще се проведе в Петрич. Това каза за Радио „Фокус“ - Пирин Славчо Стоянов, член на Инициативния комитет, организиращ срещата. „Организацията засега протича нормално с голяма активност на целия Инициативен комитет и с изключително високата подкрепа на кмета – г-н Димитър Бръчков. Отпуснаха ни се достатъчно средства. Направиха се много паметни знаци, награди и грамоти, които ще връчваме на Националната среща“, посочи той. Славчо Стоянов уточни, че в събота – на 30 септември ще посрещат гости от цялата страна, разгласено е в Съюза на запасните офицери в цялата страна и са изпратени покани. По думите му тържеството ще започне в поделението с водосвет от Негово Високопреосвещенство неврокопски митрополит Серафим, а след това хората ще имат възможност да се видят, тъй като има такива, които не са се срещали повече от 30 - 40 години. Той добави, че граничарите ще имат възможност да разгледат поделението, за да си припомнят как е преминало тяхното обучение и служба, а след това  всички ще се насочат към Паметника на войника в Петрич, където ще положат венци и цветя. Славчо Стоянов заяви, че след това в читалището ще има тържествено събрание и концерт и с това ще завърши официалната част от срещата.\r\nНатали СТЕФАНОВА", "date": "2017.09.07", "title": "Благоевград: Четвърта национална среща на граничарите ще се проведе в Петрич"}
{"url": "http://www.focus-news.net/news/2017/09/07/2433532/varna-razrushitelyat-ot-italianskite-voennomorski-sili-luidzhi-durand-de-la-pene-shte-poseti-pristanishteto-v-grada.html", "text": "Разрушителят от италианските Военноморски сили „Луиджи Дуранд де ла Пене“ ще бъде във Варна от 8 до 11 септември, по време на учебната кампания на 2-ри курс на Морската Академия. Това съобщиха от пресцентъра на Военноморските сили. Отплавал на 11 август от Таранто, корабът посети пристанищата на Пирея и Одеса и след престоя си в България ще стигне до Аксаз в Турция, за да приключи учебната кампания в Ливорно в края на месеца.\r\nУчебната кампания на борда на оперативен кораб представлява важна новост в обучението за 88-те офицерски школника от 2-ри курс на Морската академия в Ливорно, които продължават своя път на професионално израстване, работейки по интензивна програма съсредоточена върху навигационните умения и операциите по морска сигурност.\r\nЖивотът на школниците на борда е едно равновесие между изучаване на материалите по навигация и прилагането им на практика, напътствани също и най-вече от екипажа на кораба, който освен да помага на кадетите в усвояването на изучавания материал, показва как животът на борда се състои в своята същност от човешки взаимоотношения и много професионализъм.\r\nЧрез културните и промоционални събития, в сътрудничество с италианските дипломатически представителства в посещаваните страни, учебната кампания се превръща в едни от най-добрите посланици в чужбина на националните постижения.\r\nЗа школниците това е важен период, през който имат възможността да опознаят и да се доближат до различни култури и обичаи с визия за международното мореплаване, европейско и глобално, което очертава началото на „синият век“. „Синьото разрастване“ се счита за ключов фактор, на който да се заложи за устойчивото развитие на страните, за които морето и мореплаването са съществен ресурс за търговско, научно и технологично развитие.\r\nНа 8 септември, от 18.00 часа, командирът на кораба капитан І ранг Фабрицио Рутери ще даде пресконференция на борда, по време на което ще представи кораба и Учебната Кампания 2017. Корабът Дуранд де ла Пене ще бъде отворен за посещения от граждани на 8, 9 и 10 септември от 15.00 до 18.00 часа.", "date": "2017.09.07", "title": "Варна: Разрушителят от италианските Военноморски сили „Луиджи Дуранд де ла Пене“ ще посети пристанището в града"}
{"url": "http://www.focus-news.net/news/2017/09/07/2433533/blagoevgrad-pozhar-gori-v-zemlishteto-na-selo-elenovo.html", "text": "Пожар гори в землището на село Еленово. Това съобщиха за Агенция „Фокус“ от пресцентъра на МВР. От там уточняват, че на този етап огънят не е обхванал голяма площ, а на място са изпратени 5 противопожарни екипа. Сигналът е подаден в 18.30 часа. От МВР уверяват, че няма опасност за близките населени места. \r\nИван ЛАЗАРОВ", "date": "2017.09.07", "title": "Благоевград: Пожар гори в землището на село Еленово"}
{"url": "http://www.focus-news.net/news/2017/09/07/2433534/sofiya-vavezhda-se-vremenna-organizatsiya-na-dvizhenieto-za-remont-na-relsov-pat-po-tramvayni-linii-s-nomera-11-i-12.html", "text": "Въвежда се временна организация на движението за ремонт на релсов път по трамвайни линии с номера 11 и 12. Това съобщиха от пресцентъра на Столична община. От 4.30 часа до 17.00 часа на 9 септември 2017 г. във връзка с извършване на ремонт се въвежда следната организация на движението: \r\nТрамвайна линия №11 ще се движи от кв. “Княжево“ до „Хюндай България“. \r\nТрамвайна линия №12 ще се движи от площад „Журналист“ до „Хюндай България“.", "date": "2017.09.07", "title": "София: Въвежда се временна организация на движението за ремонт на релсов път по трамвайни линии с номера 11 и 12"}
{"url": "http://www.focus-news.net/news/2017/09/07/2433535/pazardzhik-pozhar-e-vazniknal-v-zemlishteto-na-selo-akandzhievo-oganyat-e-lokaliziran.html", "text": "Пожарникари от различни поделения на Регионалната дирекция за пожарна безопасност и защита на населението се включиха в гасенето на огъня, възникнал днес сутринта в землището на пазарджишкото с. Аканджиево, съобщават от пресцентъра на МВР. Пожарът е засегнал около 2000 дка, от които 1000 сухи треви и стърнища, останалите – саморасла широколистна гора. В справянето с огъня са мобилизирани екипи огнеборци от територията на РДПБЗН Пазарджик - от службите в Белово, Пещера и от областния град. От РДПБЗН –Пловдив е изпратен верижен багер за трасиране на просеки. В гасенето участват служители със специализирана техника от горското стопанство в Белово, в късния следобед в помощ на пожарникарите се включи и хеликоптер от авиобазата Крумово. Няма риск за хората и населените места.", "date": "2017.09.07", "title": "Пазарджик: Пожар е възникнал в землището на село Аканджиево, огънят е локализиран"}
{"url": "http://www.focus-news.net/news/2017/09/07/2433536/afp-mongolskiyat-parlament-glasuva-za-svalyaneto-na-premiera-ot-vlast.html", "text": "Монголският парламент гласува за свалянето на премиера на страната от власт, предава AFP. Кабинетът пада от власт заради обвинения в корупция и злоупотреба с властта по-малко от една година, след като управляващата партия спечели изборите. \r\nВ монголския парламент 42-ма от 73-ма депутати гласуваха за свалянето на премиера на страната.Симеон Миланов", "date": "2017.09.07", "title": "AFP: Монголският парламент гласува за свалянето на премиера от власт"}
{"url": "http://www.focus-news.net/news/2017/09/07/2433537/naprezhenieto-na-koreyskiya-poluostrov-i-zaplahite-za-globalnata-sigurnost-byaha-osnovna-tema-na-sreshtata-na-ministrite-na-vanshnite-raboti-gimnih-v-talin.html", "text": "Напрежението на Корейския полуостров и заплахите за глобалната сигурност след шестия ядрен опит на Корейската народно-демократична република (КНДР) бе основна тема в първия панел на неформалната среща на министрите на външните работи \"Гимних\" в Талин. Това съобщиха от пресцентъра на Министерство на външните работи. България е представлявана от заместник министър-председателя по правосъдната реформа и министър на външните работи Екатерина Захариева. \r\nРъководителят на Европейската служба за външна дейност Федерика Могерини предложи на първите дипломати да обсъдят приемането на нови, по-строги санкции от страна на ЕС, които обаче да са съобразени така, за да не засегнат възможно най-малко населението на КНДР. Решението за прекратяване на ядрената програма може да е единствено мирно. \r\nБългария и останалите държави-членки остро и категорично осъдиха действията на КНДР, включително ядрения опит на 3 септември 2017 г., които представляват пряка заплаха за международната сигурност. ЕС ще продължи активното си взаимодействие със своите международни партньори по въпроса. Пълното изпълнение на санкциите на ООН и ЕС спрямо Пхенян, както и предприемането на допълнителни мерки, ще остане остане приоритет. България бе една от първите държави, която с изявление осъди остро шестия ядрен опит на КНДР на 3 септември т.г. Министерството на външните работи окачестви подземния взрив на водородна бомба като тежка провокация и сериозно нарушение на резолюциите на ООН, в изработването на които е участвала активно. \r\nБългария системно подкрепя усилията на международната общност за денуклеаризация и установяване на мир и стабилност на Корейския полуостров. Министерството на външните работи следи с внимание развитието на ситуацията в региона.\r\nПо-рано днес на съвместен обяд на външните и военните министри от Европейския съюз бе обсъдена и интеграцията в областта на сигурността и отбраната. Сред основните въпроси бе Постоянното структурирано сътрудничество. Бяха подчертани и нови заплахи за сигурността като хибридните войни и кибер атаките. На обяда присъстваха вицепремиерите Екатерина Захариева и Красимир Каракачанов.   \r\nВ дневния ред на \"Гимних\", който продължава и утре в естонската столица, са включени още Близкоизточният мирен процес и работните методи на Съвет „Външни работи”. Съвместно със страните-кандидатки за членство ще бъдат дискутирани предотвратяването и борбата с радикализацията и насилствения екстремизъм.", "date": "2017.09.07", "title": "Напрежението на Корейския полуостров и заплахите за глобалната сигурност бяха основна тема на срещата на министрите на външните работи \"Гимних\" в Талин"}
{"url": "http://www.focus-news.net/news/2017/09/07/2433538/hurriyet-emanyuel-makron-smyata-che-turtsiya-tryabva-da-ostane-klyuchov-partnyor-na-es.html", "text": "Европейските страни са разделени по въпроса за членството на Турция в ЕС и преговорите за него, след като Ангела Меркел заяви, че процесът трябва да бъде прекратен, предава Hurriyet. Най-силната опозиция на Меркел идва от Париж, където президентът Еманюел Макрон заяви, че Турция трябва да остане ключов партньор на Европейския съюз, въпреки нарушенията на човешките права.\r\n„Турция наистина се отдалечи от ЕС през последните месеци и притеснително премина границата по начини, които не могат да се игнорират“, заяви все пак Макрон.\r\n„Но искам да се избегне разцеплението с Турция, защото тя е ключов партньор в много кризи, пред които се изправяме, особено предизвикателството с имиграцията и терористичната заплаха“, добави той.\r\nИма и страни като Австрия, които подкрепят германското решение. Симеон Миланов", "date": "2017.09.07", "title": "Hurriyet: Еманюел Макрон смята, че Турция трябва да остане ключов партньор на ЕС"}
{"url": "http://www.focus-news.net/news/2017/09/07/2433539/predstoyashti-sabitiya-v-stranata-za-8-septemvri-agentsiya-fokus.html", "text": "***\r\nОт 17.00 часа в Софийският университет „Св. Климент Охридски“ президентът Румен Радев ще открие първата Европейска младежка олимпиада по информатика eJOI, която се провежда под негов патронаж.\r\n***\r\nОт 09.00 часа започва пленарното заседание на Народното събрание. \r\n***\r\nОт 09.30 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 09.30 часа 14-и състав на Специализирания наказателен съд ще заседава по делото срещу Валери С., Севделин П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.30 часа 18-и състав на Специализирания наказателен съд ще заседава по делото срещу Димитър В., Любомир М. и др., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа 13-и състав на Специализирания наказателен съд ще заседава по делото срещу Ивайло П., на когото са повдигнати обвинения образуване и ръководене на организирана престъпна група.\r\n***\r\nОт 11.00 часа в Централния пресклуб на БТА ще се състои пресконференция на Конфедерацията на обществени организации от сигурността и отбраната (КООСО) по актуални въпроси за състоянието на отбраната и запасното войнство.\r\n***\r\nОт 11.00 часа кметът на София Йорданка Фандъкова ще провери изпълнението на строителните работи по сградата на Първа Английска гимназия и 112 ОУ в район „Оборище“. На проверката ще присъства и зам.-кметът Ирина Савина.  \r\n***\r\nОт 11.00 часа в пресклуб „България“ ръководството на Българския шахматен съюз ще даде пресконференция на тема „Брутално и скандално политическо кадруване в българския шахмат“.\r\n***\r\nОт 14.00 часа 11-и състав на Специализирания наказателен съд ще заседава по делото срещу Зураб Е., Росица Н. и др., на които са повдигнати обвинения за образуване и ръководене на организирана престъпна група.\r\n***\r\nОт 19.00 часа в Камерната зала на Концертен комплекс „България“ Софийската филхармония ще представи концерт на ансамбъл „Cellissimo“ – три поколения български виолончелисти: професор Анатоли Кръстев, дъщеря му Калина и синът му Атанас.\r\n***\r\nОт 19.00 часа в Esplanade Hall на Best Western Expo Hotel Sofia (бул. „Цариградско шосе“ 149) ще се проведе официалната церемония по награждаване на десетте най-изявени млади личности на България за 2017 г.\r\n***\r\nОт 20.30 часа на Лятнатата естрада в Борисовата градина ще се състои последната прожекция от шестия сезон на кампанията „Пътуващо лятно кино с БНТ1“. Филмът, който ще закрие кампанията е „Слава“ на режисьорския тандем Кристина Грозева и Петър Вълчанов.\r\n***\r\nОт 08.00 часа Негово Високопреосвещенство Неврокопски митрополит Серафим в съслужение с игумена на Роженския манастир Негово високопреподобие  архимандрит Епифаний и духовници от епархията ще отслужи Божествената св. Литургия по повод храмовия празник на манастира. По традиция след това ще бъде направена Лития с чудотворната икона на Роженската Св. Богородица и ще бъде отслужен водосвет. \r\n***\r\nОт 17.30 часа в града ще се проведе тържествено шествие по повод празника на Симитли. По-късно ще бъдат поднесени цветя и венци пред паметника на падналите за Освобождението на Симитли, а след това ще започне богата музикална програма.\r\n***\r\nФестивалът за съвременно изкуство \"Вода\" ще се проведе от 8 до 10 септември в плувния басейн и останалите му пространства в Младежки културен център. Над 40 артисти от България, Молдова, Латвия и Южна Корея ще вземат участие в събитието.\r\n***\r\nОт 20.00 часа в Летния театър на Бургас снукър легендите Рони О‘Съливан и Стивън Хендри ще се изправят един срещу друг. \r\n***\r\nВ зала „Георги Баев” в Културен център Морско казино в Бургас.\r\nЩе бъдат показани автентични снимки, илюстриращи интересни моменти от живота и работата на моряците и ще бъде представено изданието „Моряшки истории”.\r\n***\r\nОт 14.00 часа в Конната база ще се проведе Откриване на Държавно първенство по обездка.\r\n***\r\nОт 19.00 часа в театралния салон на НЧ „Надежда 1869“ ще бъде представен Спектакъл „Методът Грьонхолм“ от Жорди Галсеран.\r\n***\r\nОт 21.00 часа в Летния театър в парк \"Марно поле\" ще се проведе Концерт на „ФОНДАЦИЯТА в операта“ – Държавна опера – Русе и ФОНДАЦИЯТА, част от програмата на „Сцена на вековете“.\r\n***\r\nОт 18.00 часа командирът на кораба „Луиджи Дуранд де ла Пене“ - Разрушителят от италианските ВМС, капитан І ранг Фабрицио Рутери ще даде пресконференция на борда, по време на което ще представи кораба и Учебната Кампания 2017.  \r\n***\r\nОт 09.00 часа митрополит Григорий ще оглави архиерейска света Литургия в храм \"Рождество Богородично\".\r\n***\r\nОт 12.00 часа в Скейт парк – Добрич ще бъде открит фестивалът „Extreme Connection“. \r\n***\r\nОт 18.30 часа в Градски парк „Свети Георги“ ще се състои събитие от проекта „Стихове от и за парка”.\r\n***\r\nОт 14.00 часа в Ивайловград при кръговото кръстовище за Крумовград и Харманли ще започне Вторият етап от 66-та Международна колоездачна обиколка на България.\r\n***\r\nОт 18.00 часа в Художествена галерия „Владимир Димитров – Майстора” ще бъде открито Двадесет и второто издание на традиционната изложба „Приятели”.\r\n***\r\nОт 20.30 часа в амфитеатъра ще бъде открит тридневният музикален фестивал „Месембрия Орфика\".\r\n*** \r\nОкръжен съд – Пазарджик ще гледа искането за постоянна мярка за неотклонение на Лазар Влайков.\r\n***\r\nОт 10.30 часа в сградата на Областна администрация – Пловдив, зала 300 ще се проведе заседанието на Областния съвет за развитие на Област Пловдив.\r\n***\r\nОт 11 часа в арт кафе Vintage House в Дома на културата \"Борис Христов\" ще се проведе пресконференция по повод предстоящото  21-во издание на Есенния международен театрален фестивал \"Сцена на кръстопът\".\r\n***\r\nОт 15.00 часа в Зала \"Пловдив 1/2/3\" на Гранд хотел „Пловдив“ ще бъде открит 12-ти Балкански конгрес по генетика на човека и 8-ма Национална конференция за редки болести и лекарства сираци. Основна тема на събитието ще бъдат редките болести – нови хоризонти за научни изследвания.\r\n***\r\nДеветото издание на Фестивала на чушките, доматите, традиционните храни и занаяти ще се проведе в пловдивското село Куртово Конаре в дните от 8 до 10 септември.\r\n***\r\nОт 14.00 часа в Зала 1 на Областна администрация постоянно действащата междуведомствена областна епизоотична комисия ще проведе извънредно заседание на тема „Изисквания към регламентирани пазари за животни, хуманно отношение към животните на пазарите, организация на проверки на всички регламентирани и нерегламентирани пазари съвместно с общините и представители на МВР”.\r\n***\r\nФестивал на историческото наследство „Хоталич” - 2017 ще се проведе в Севлиево на 8 и 9 септември.\r\n***\r\nОт 17.00 часа в Регионалния исотрически музей в Силистра ще се проведе кръгла маса на тема „Историко-археологически изследвания в чест на 60-годишнината на проф. д.и.н. Георги Атанасов“-представяне на том 32 на Сборник „Добруджа“. По време  на събитието проф. д-р Пламен Павлов ще представи новата книгана проф. д.и.н. Георги Атанасов „От епископия към самостойна българска патриаршия в Дръстър /Силистра/ Историята на патриаршеския комплекс”.\r\n***\r\nОт 08.30 часа в храм „Рождество Богородично“ ще бъде отслужено тържествено богослужение по повод Рождество Богородично (Малка Богородица) -  храмов празник и празник на селото. От 10.30 часа на площада ще започне празнична програма.\r\n***\r\nОт 8 до 10 септември ще се проведе третият фестивал на киселото мляко. \r\n***\r\nМежду 8 и 10 септември над Манастирската поляна ще се проведе четвъртото издание на фестивала „Въздухария“.\r\n***\r\nОт 08.00 часа на тенис кортовете на спортен комплекс „Юнак“ ще се проведе Тенис турнир „Купа Хасково“ – до 12 г.\r\n***\r\nОт 08.00 часа в църква „Св. Богородица”  ще бъде отслужена тържествена литургия по случай Рождество Богородично. \r\n***\r\nОт 09.00 часа на пл. „Общински“ ще се състои ритуал по издигане на националното знаме.\r\n***\r\nОт 11.00 часа ще бъде открита обновената сграда на ОУ „Шандор Петьофи“.\r\n***\r\nОт 11.30 часа в Регионална библиотека „Христо Смирненски“ ще бъде открита изложбата „Мигове красота, уловени от обектива. Пейзажи от старо и днешно Хасково“.\r\n***\r\nОт 12.00 часа пред ДКТ „Иван Димов“ ще започне концерт на Духов оркестър Хасково с диригент Петър Грънчеров.\r\n***\r\nОт 12.30 часа в ДКТ „Иван Димов“ ще проведе тържествено заседание на Общински съвет Хасково за  Церемония „Почетен гражданин на Хасково”.\r\n***\r\nОт 19.00  на пл. „Свобода“ ще се състои парад на носията с Народен оркестър Хасково.\r\n***\r\nОт 19.30 часа в КСК „Спартак“ ще започне концертната програма по повод празника на град Хасково. \r\n***\r\nОт 11.00 часа на площадката на „Общински пазари“ ще бъде открито изложение „За земята и хората“. \r\n***\r\nОт 18.00 часа, пред Паметника на Свободата ще стартира масовият крос „Шумен бяга“.\r\n***\r\nОт 12.00 часа в Регионалния пресклуб на БТА на пресконференция проф. Станислав Станилов и доц. Павел Георгиев ще представят резултатите от съвместната си работа.", "date": "2017.09.07", "title": "Предстоящи събития в страната за 8 септември (Агенция „Фокус“)"}
{"url": "http://www.focus-news.net/news/2017/09/07/2433540/sport-sarbiya-pobedi-belgiya.html", "text": "Сърбия победи Белгия в последния си мач от група D на Евробаскет с резултат 74:54. Най-добре от сърбите се представи Бобан Марянович с 22 точки и 9 борби. Дали сръбският отбор ще е на първо или второ място в класирането зависи от изхода на мача между Латвия и Турция. След този мач, всички отбори ще научат съперниците си за осминафиналите. Ако Латвия победи Турция, сърбите ще са първи в групата, латвийците втори, а Русия и Турция трети и четвърти.", "date": "2017.09.07", "title": "Спорт: Сърбия победи Белгия"}
{"url": "http://www.focus-news.net/news/2017/09/07/2433541/veliko-tarnovo-pod-mototo-kakvo-nauchih-tova-lyatoi-detsata-ot-selata-nikyup-i-resen-zakriha-detskata-lyatna-politseyska-akademiya.html", "text": "Под мотото „Какво научих това лято?“ децата от великотърновските села Никюп и Ресен закриха Детската лятна полицейска академия. Това съобщи за Радио „Фокус“ – Велико Търново Йорданка Атанасова, кмет на село Никюп. Събитието се е състояло в Археологическия резерват Никополис ад Иструм. Участие в него са взели децата от Центровете за работа с деца и младежи в селата Никюп и Ресен, които са представили историята на своите населени места. Директорът на Регионалния исторически музей във Велико Търново Иван Църов е провел първи по рода си открит урок по археология и е разказал повече за древното селище Никополис ад Иструм. Йорданка Атанасова посочи, че броят на децата, които се включват в заниманията на Центъра за работа с деца и младежи в Никюп, варира. „През летните месеци децата са повече, защото са във ваканция и идват на гости на баба и дядо на село. Центърът за работа с деца и младежи се превърна в място за приложни изкуства. Той предоставя възможности децата да изявят своите таланти“, посочи Йорданка Атанасова. Тя съобщи, че по време на събитието е била открита и изложби от рисунки и сувенири, направени от децата в Никюп.\r\nДетската лятна полицейска академия е съвместна инициатива на Община Велико Търново, Сдружението на кметовете и кметските наместници „Янтра 2001”, Областната дирекция на МВР, Дарителско сдружение „Св. Иван Рилски” и Регионална дирекция „Пожарна безопасност и защита на населението“. Подкрепена е от Съюзът на пивоварите в България, както и други неправителствени организации.\r\nТазгодишното издание на Академията вече бе тържествено закрито в Самоводене и Церова кория, предстоят такива събития и в други населени места от общината.\r\nНадежда КРЪСТЕВА", "date": "2017.09.07", "title": "Велико Търново: Под мотото „Какво научих това лято?“ децата от селата Никюп и Ресен закриха Детската лятна полицейска академия"}
{"url": "http://www.focus-news.net/news/2017/09/07/2433542/pravnata-komisiya-izslusha-kandidatite-za-chlenove-na-vss-ot-kvotata-na-narodnoto-sabranie-obzor.html", "text": "Правната парламентарна комисия изслуша 18 кандидати за членове на ВСС от квотата на Народното събрание. Изслушването на кандидатите за членове на съдийската и прокурорската колегии продължи над 4 часа. За първи път парламентът ще избира членове на съвета по колегии - отделно за съдийската и отделно за прокурорската, и с квалифицирано мнозинство от 160 гласа за всеки член поотделно. Народното събрание ще излъчи 11 членове на ВСС - шестима в съдийската колегия на съвета и петима – в прокурорската. Новият ред за избор на членове на съвета произтича от промените в Конституцията през декември 2015 г., отразени и в Закона за съдебната власт. Кандидатите за членове на ВСС от квотата на Народното събрание ще бъдат избирани с проекторешение за всеки един от кандидатите поотделно, а не с общо проекторешение по предложение на председателя на правната комисия Данаил Кирилов. Проектът за решение за предлагане на кандидатите за членове на ВСС беше приет единодушно с 16 гласа „за“. Очаква се след изготвяне на доклад от правната комисия, кандидатите за членове на ВСС от квотата на парламента да бъдат избрани в пленарна зала следващата седмица. Концепциите си изложиха кандидати, предложени от всички парламентарни групи. Най-много са предложените кандидати от ПГ на „БСП за България“- шестима. От ГЕРБ предложените кандидати са петима, от ДПС, „Обединени патриоти“ и „Воля“ по двама. Беше изслушан и кандидат по предложение на независимия депутат Ангел Исаев. Концепциите си за работата на ВСС представиха първо кандидатите за съдийската колегия, а след това тези за прокурорската.  „БСП за България“\r\nКандидатът за член на съдийската колегия Драгомир Кояджиков заяви, че е недопустимо личностните противоречия да бъдат публично достояние и да представят всяко решение на ВСС като скандал. Според него ВСС трябва да изразява пълна нетърпимост в случай на зависимост на магистратите, да има бързи действия при установяване на такава и ефективни санкции. Марина Дойчинова, кандидат за член на съдийската колегия, обясни, че независимостта на магистрата е основната задача, която стои пред ВСС. Тя обърна внимание на обучението на магистратите като коментира, че в него задължително трябва да присъства европейското право с лектори от европейски съдилища. Сред предложенията на Диана Хитова, кандидатирана за член на съдийската колегия, е въвеждането на единни правила за административното обслужване на гражданите във всички съдилища. По думите й ВСС е задължен да осигури възможност за същинско електронно производство, като е целесъобразно създаването на електронен портал на разпределените дела във всички съдилища. Кандидатът за член на съдийската колегия Даниела Маринова-Марчева посочи, че  натовареността е един от най-болезнените проблеми на съдебната система, а тенденцията се задълбочава непрекъснато. Според нея свръхнатовареността в част от съдилищата и практиката да се наказват съдии само за пресрочени дела, без да се отчита качеството на работа, предопределя проблемите в системата. Маринела Тотева, която е кандидат за член на прокурорската колегия, заяви, че трябва да се реагира твърдо на опитите за външна намеса в съдебната система, а ВСС да упражнява ефективен контрол на магистратите на всички нива. Тя посочи, че ако стане член на ВСС, ще предложи завишаване на изискванията към комисиите за професионална етика по места. Светлана Бошнакова, кандидат за член на прокурорската колегия, коментира, че за ефективно работеща съдебна система трябва да бъдат избирани най-подготвените и мотивирани младши магистрати. Тя посочи, че ако стане член на ВСС, ще предложи за обсъждане законова забрана за прескачане на нива при кариерното развитие.ГЕРБ\r\nКандидатът за член на съдийската колегия Боян Магдалинчев посочи, че акцент в работата на ВСС следва да бъдат професионализмът във вземането на решения и прозрачността. Той обясни, че трябва да се засили аналитичната дейност чрез аналитично звено, в което да бъдат включени юристи и членове на академичната общност. Вероника Имова, кандидат за член на съдийската колегия, заяви, че решаването на фундаменталните въпроси за независимостта и качественото правосъдие ще промени усещането на хората за справедливост. Според нея при кариерното израстване на магистратите следва да им се дава възможност в условията за прозрачни правила да участват в конкурсите за повишаване и преместване. Мирослав Джеров, кандидатиращ се за член на съдийската колегия, коментира, че ВСС трябва да следи как обществото възприема съдебната система. Той определи като недопустими изказвания на членове на ВСС в различни медии, които рефлектират върху системата и доверието на гражданите. Калина Чапкънова-Кючукова, кандидат за член на прокурорската колегия коментира, че приемането на бюджета на ВСС следва да бъде публично, за да се спечели изгубеното доверие в системата. По думите й очакванията са изключително големи и пред всички членове стои задачата да положат усилия, воля и старание, за спазване на принципа за законността. Гергана Мутафова, кандидат за член на прокурорската колегия, посочи, че неравномерната натовареност на съдилищата и прокуратурите е една от причините за проблемите в системата. По думите й доброто и ефективно управление на съдебната власт минава през доброто и ефективно управление на финансите.„Обединени патриоти“Боян Новански, кандидат за член на съдийската колегия, заяви, че ВСС трябва да работи за предпазването на системата от външни влияния, натиск и политически щения. Според него е нужно разработването на дисциплинарен кодекс на съдиите, а системата да работи с повече бързина, отчетност и публичност. Йордан Стоев, кандидатиращ се за член на прокурорската колегия, посочи, че ако стане член на ВСС, ще настоява новата съдебна карта да се реализира като пилотен проект в една прокуратура. Той коментира, че бюджетът на ВСС стои в основната на независимостта му, затова трябва да се характеризира с ефективно планиране и разпределение на разходите.ДПС\r\nСпоред Стефан Гроздев, кандидат за член на съдийската колегия, би могло да се работи върху това възнаграждението на магистратите да следва ранга, а не длъжността. Той заяви, че независимостта е един от основните принципи, който трябва да ръководи дейността на ВСС и не бива да се допускат неправомерни влияния от политически или друг характер. Кандидатът за член на прокурорската колегия Пламена Апостолова обясни, че кадровият подбор в съдебната система освен прозрачен, трябва да бъде и обективен. Тя поясни, че въвеждането на достатъчно обективен първоначален показател за сложност на разпределението на дела ще доведе до уравняването на натоварването на отделните магистрати.„Воля“\r\nСпоред Ангелинка Николова, кандидат за член на съдийската колегия, първата задача на ВСС трябва да бъде разработването на критерии за оценка за всеки съд. Освен разработване на критерии за оценка на всеки съд, тя предложи ВСС да изготви кадрово досие на всеки магистрат. Владислав Томов, кандидат за член на прокурорската колегия, обясни, че намаляването на значението на устния изпит за прокурори би довело до по-обективен избор. Според него при подбора на кадрите субективният елемент трябва да бъде сведен до минимум.Нели Виодорова предложена за член на съдийската колегия от независимия депутат Ангел Исаев, коментира, че не трябва да има противоборство между съдийската и прокурорската колегии във ВСС. По думите й независимостта на съдията се изразява в неговите актове, като трябва да се съблюдава нормата на натовареност. \r\nБиляна ИВАНОВА", "date": "2017.09.07", "title": "Правната комисия изслуша кандидатите за членове на ВСС от квотата на Народното събрание (ОБЗОР)"}
{"url": "http://www.focus-news.net/news/2017/09/07/2433543/kyustendil-sgradite-na-tri-detski-gradini-sa-remontirani-prez-lyatoto-v-grada.html", "text": "Сградите на три детски градини са ремонтирани през лятото в Кюстендил. Това каза пред Радио „Фокус” – Кюстендил Светослав Василев, зам.-кмет на Община Кюстендил. По думите му за откриването на учебната година ще приключат строителните дейности в детските градини – „Славейче”, „Слънце” и „Зорница”. „В сграда “Зорница” на Детска градина “Първи юни” ще подменим старите детски креватчета с нови”, каза Светослав Василев. Въпреки, че в момента продължава ремонтът на сградата на Второ основно училище, учебните занятия там ще започнат на 15 септември. Предстои освежаване на класните стаи, ремонтира се парната инсталация. „Мисли се за естакада за деца с увреждания. По проект се извършва саниране на училището и смяна на дограмата. По договор, строителят трябва да е готов до 10 октомври, но ще стане по-рано, защото вътре не е предвиден основен ремонт”, каза Светослав Василев.\r\nВенцеслав ИЛЧЕВ", "date": "2017.09.07", "title": "Кюстендил: Сградите на три детски градини са ремонтирани през лятото в града"}
{"url": "http://www.focus-news.net/news/2017/09/07/2433544/afp-evropeyskite-ministri-na-otbranata-uchastvaha-v-uchenie-za-kiberataka.html", "text": "Европейските министри на отбраната участваха в учение, което разиграваше масивна кибератака, предава AFP. Сценарият предвиждаше хакери, които нападат европейските военни структури със социалните медии, „фалшиви новини“ и пропаганда, докато правителствата се опитват да отговорят на ескалиращата криза. \r\nГенералният секретар на НАТО Йенс Столтенберг заяви, че с 60 % са се увеличили кибератакатие срещу мрежите на Алианса.\r\n„Първо падна дрон след проблем със сървъра във военния щаб, а после друг безпилотен апарат бе свален. След това се появи още по-голяма заплаха с червей, а накрая най-сериозното – загуба на комуникациите с корабите ни в Средиземно море“, разказа за проведеното учение белгийският министър на отбраната Стевен Вандепут.\r\n„Не се опитваме да създадем програмисти от министрите, но искаме те да разбират, че тези бързо ескалиращи ситуации, могат да изискват бързи политически решения“, заяви естонският министър Юри Луик.Симеон Миланов", "date": "2017.09.07", "title": "AFP: Европейските министри на отбраната участваха в учение за кибератака"}
{"url": "http://www.focus-news.net/news/2017/09/07/2433545/aktsenti-v-sutreshniya-blok-dobro-utro-balgariya-na-radio-fokus.html", "text": "Какво последва за нашата образователна система, след като България стана страна членка на Европейската организация за ядрени изследвания, по-известна със абревиатурата си като ЦЕРН? Наш гост по темата в сутрешния блок „Добро утро, България“ Радио „Фокус“ ще бъде Емилия Тошева, държавен експерт в Дирекция „Квалификация и кариерно развитие“ към МОН. Нов транспортен коридор ще се изгради между България и Гърция. Как гръцките медии коментират подписания между двете държави Меморандум, коментар по темата ще направи Иван Петрински, главен редактор на вестник „Български новини“ в Атина. Празникът Рождество на Пресвета Богородица или Рождество Богородично, известен още като Малка Богородица, се отбелязва всяка година на 8 септември и е третият празник в чест на Божията майка. Повече за празника ще разкаже колегата Венцеслав Илчев от Радио „Фокус” – Кюстендил. Започна първото издание на фестивала „Пловдив фреш мюзик“, който е част от програмата на Есенния салон на изкуствата в Пловдив през тази година. Каква е неговата цел, за програмата и участниците в най-младия музикален фестивал, ще разберем от репортерът ни Кристиян Гаров от Радио „Фокус“ - Пловдив. \r\nТези и още теми - в сутрешния блок „Добро утро, България“ Радио „Фокус“, от 06.00 до 10.00, с водещ Деница Узунова.", "date": "2017.09.07", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/09/07/2433546/reuters-emanyuel-makron-podkrepi-ideyata-za-sazdavaneto-na-evropeyski-valuten-fond.html", "text": "Френският президент Еманюел Макрон подкрепи германската идея за създаването на Европейски валутен фонд (ЕВФ), който да контрира икономическите кризи и шокови удари в страните от еврозоната, предава Reuters. Макрон, който се намира в Атина заяви, че крайната цел на интеграцията трябва да е бюджет на еврозоната.\r\nФренският президент иска да бъде направен голям скок в европейското сътрудничество, чрез създаването на общ финансов министър на еврозоната, парламент и бюджет. Симеон Миланов", "date": "2017.09.07", "title": "Reuters: Еманюел Макрон подкрепи идеята за създаването на Европейски валутен фонд"}
{"url": "http://www.focus-news.net/news/2017/09/07/2433547/nimh-utre-shte-bade-slanchevo-s-vremenni-uvelicheniya-na-oblachnostta-maksimalnite-temperaturi-shte-sa-mezhdu-27-i-32.html", "text": "През нощта ще преобладава ясно, а утре ще бъде слънчево с временни увеличения на облачността. Ще духа слаб юг-югоизточен вятър. Максималните температури ще бъдат между 27° и 32°, в София около 28°. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН). Атмосферното налягане слабо се понижава. Ще е малко по-ниско от средното за септември. \r\nПо Черноморието ще е предимно слънчево, със слаб до умерен югоизточен вятър. Максималните температури ще бъдат между 26° и 29°, температурата на морската вода е 22° - 24°. Вълнението на морето ще е около 2 бала.  \r\nНад планините ще преобладава слънчево време. Ще духа слаб, по билата до умерен вятър от южната четвърт. Максимална температура на 1200 метра около 23°, на 2000 метра – около 15°. \r\nПрез следващите дни ще преобладава слънчево време. По-значителни временни увеличения на облачността ще има в събота, когато на места, главно в западната половина от страната, ще превали и прегърми. Вятърът ще се задържи с южна компонента и затоплянето ще продължи - максималните температури в повечето райони ще са около 30°, най-високи в понеделник, когато дневните ще достигнат 29° - 34°.", "date": "2017.09.07", "title": "НИМХ: Утре ще бъде слънчево с временни увеличения на облачността, максималните температури ще са между 27° и 32°"}
{"url": "http://www.focus-news.net/news/2017/09/07/2433548/sofiya-nesaobrazeno-postavyane-na-kolcheta-protiv-parkirane-skasa-kabel-na-chez-i-ostavi-nad-2-000-klienti-bez-tok.html", "text": "Несъобразено поставяне на колчета против паркиране в участъка от трафопост „Ракитин 4“ до трафопост „Добромир Хриз 12“ скъса кабел на ЧЕЗ Разпределение България. Над 2 000 битови и бизнес клиенти на дружеството останаха без електрозахранване в центъра на София след 16.15 часа днес. Екипите на ЧЕЗ Разпределение реагираха незабавно и поетапно възстановяват електрозахранването.   \r\nИнформация за прекъсванията на електрозахранването и времето за неговото възстановяване може да бъде получена от сайта на ЧЕЗ Разпределение в секцията „Прекъсвания“, както и на денонощен телефон 0700 10 010.", "date": "2017.09.07", "title": "София: Несъобразено поставяне на колчета против паркиране скъса кабел на ЧЕЗ и остави над 2 000 клиенти без ток"}
{"url": "http://www.focus-news.net/news/2017/09/07/2433564/izvan-pravomoshtiyata-na-pravitelstvoto-e-da-uvolni-kalin-mitrev-no-kabinetat-shte-iziska-pozitsiyata-na-ebvr-obzor.html", "text": "Министърът на финансите Владислав Горанов ще поиска становище на Европейската банка за възстановяване и развитие по случая с Калин Митрев. Повод са появилите се публикации от няколко европейски медии за информация от съвместно разследване, според която правителството на Азербайджан е изпрало 2,9 милиарда долара през 4 „кухи” британски компании между 2012 и 2014. Според публикациите част от средствата са плащани на европейски общественици и журналисти за лобиране в полза на режима на Илхам Алиев. Пак според публикациите през британските компании на Калин Митрев са платени 425 000 евро за консултантски услуги. \r\nПо случая финансовият министър Владислав Горанов разпореди проверка и е разговарял лично с Калин Митрев. В обясненията си той е посочил, че става въпрос за период, когато не е работел в банката, а получените доходи е декларирал и е платил съответните данъци. Според Митрев фактите в чуждия печат са безпочвени спекулации.\r\nОт стенограмата на правителственото заседание става ясно, че министър Горанов е обяснил пред кабинета, че кандидатурата на Калин Митрев е издигната с решение на Министерския съвет, но след като той вече е служител на ЕБВР неговото освобождаване може да стане единствено с решение на органите на банката. Очаква се след като бъде получен официален отговор от ЕБВР по случая, министър Горанов да докладва пред правителството и то да излезе с позиция.\r\nВ свое изявление след правителственото заседание министърът на финансите Владислав Горанов заяви пред медиите, че в позицията си Митрев заявява към правителството, че върху всички тези доходи са платени данъци в България. Според Горанов това може лесно да бъде установено със съответната проверка в регистрите на НАП. Той уточни, че са коментирали в правителството ситуацията и са преценили, че дотук имат само медийни публикации и информация от страна на заинтересованата страна Калин Митрев. Според финансовия министър на този етап от това, което са получили като позиция от страна на Митрев, не виждат нарушения на българското законодателство.\r\nПред Нова телевизия Митрев заяви, че  скандалът е атака срещу него и съпругата му Ирина Бокова. Той не отрече, че е взимал пари, но те са били регламентирани, декларирани и с платени данъци. По думите му това е безсмислена спекулация, която е достатъчно сензационна, за да предизвика интерес и вреди на него и на семейството му. „Споменава се български представител. Няма такова нещо. Аз съм бил четири години извън банката и през това време съм вършил консултантска дейност. Нещо, което върша от 1992 година насам”, обясни Митрев.\r\nГлавният прокурор Сотир Цацаров също разпореди проверка по случая, като от прокуратурата уточниха, че тя ще се извърши от СГП. На Националната агенция по приходите (НАП) ще бъдат възложени действия, свързани с предмета й – дали са налице данни за данъчни престъпления или пране на пари. \r\nЛюба АЛЕКСИЕВА", "date": "2017.09.07", "title": "Извън правомощията на правителството е да уволни Калин Митрев, но кабинетът ще изиска позицията на ЕБВР (ОБЗОР)"}
{"url": "http://www.focus-news.net/news/2017/09/07/2433565/afp-edin-zaginal-i-nyakolko-raneni-na-holandskiya-karibski-ostrov-sint-maarten-sled-uragana-irma.html", "text": "Поне един загина, а няколко бяха ранени, след като ураганът „Ирма“ опустоши холандския остров Синт Маартен, предава AFP . Информацията бе потвърдена от вътрешния министър на Холандия Роналд Пластерк.\r\n„Можем да потвърдим, че един човек е загинал, а няколко други са ранени, но картината е непълна“, каза министърът пред журналисти в Хага. Симеон Миланов", "date": "2017.09.07", "title": "AFP: Един загинал и няколко ранени на холандския карибски остров Синт Маартен след урагана „Ирма“"}
{"url": "http://www.focus-news.net/news/2017/09/07/2433566/smolyan-naselenieto-v-oblastta-namalyava-s-barzi-tempove-spadat-mu-za-godina-se-ravnyava-na-edin-sredno-golyam-grad.html", "text": "Смолянска област е една от най-бързо топящите се, намаляване на броя на населението се отчита във всички градове и общини, увеличава се и броят на обезлюдените села. Това каза за Радио „Фокус“ – Смолян Николай Славов, началник на отдел „Статистически изследвания“ – Смолян към Териториално статистическо бюро „Юг“. От 2 000 г. до края на 2016 година намалението е с 35 133 души. В десетте общини в областта през 2000 година общият брой на жителите е бил 144 558, а през 2016 – 109 425. Най-драстичен в спадът в броя на населението в община Баните. През 2000 година жителите са били 7 149 души, през 2016 – 4 181 души, като намалението е 41.5%. Следва община Неделино – с брой жители през 2000 г. 8 948 души, 2016 г. – 6 154 души, или 31.2% по-малко. Следващата община е Мадан с брой жители през 2 000 г. 15 545 и 11 274 през 2016 г., което е с 27.5% по-малко. Сходни са данните и за община Чепеларе – намалението е с 27.4% (9 543 жители през 2 000 г. и 6 927 през 2016 г.). Следва община Златоград с 14 874 души през 2000 г. и 11 085 през 2016 г. (спадът е 25.5%). С 25.0% са намалели и жителите на община Девин (през 2000 г. са регистрирани 15 222 души, а през 2016 г. – 11 421). В община Борино през 2 000 г. жителите са били 4 142, а през 2016 г. – 3 252, или с 21.5% по-малко. За областният град Смолян броят на жителите през 2000 г. е 47 530 души, а през 2016 г. – 37 607, като градът е намалял акто брой население с 20.9%. След Смолян се нарежда община Доспат с намаление на населението между 2000 г. и 2016 г. от 20.2%. През 2000 г. в Доспатска община е имало 10 301 жители, през 2016 г. – 8 217. В Рудоземска община намалението на населението е със 17.7%, което е най-нисък процент от общините в областта. Броят на жителите през 2000 година там е бил 11 304 души, а през 2016 г. - 9 307 души. \r\nКъм края на 2016 г. жителите на област Смолян живеят в 242 населените места, от които 8 са градове и 234 села. Разпределението на населението по населени места е резултат от неговото естествено и механично движение. Към края на годината населените места без население са 9. В сравнение с 2015 г. населението в Област Смолян е намаляло с 2 176 души или с 1.9%. За една година от картата на Смолянска област като брой население е изчезнал един средно голям град.\r\nДаниела БОЙКОВА", "date": "2017.09.07", "title": "Смолян: Населението в областта намалява с бързи темпове, спадът му за година се равнява на един средно голям град"}
{"url": "http://www.focus-news.net/news/2017/09/07/2433567/gencho-genchev-kmet-na-svishtov-obshtina-osiguri-videonablyudenie-na-detskite-gradini-v-grada.html", "text": "Община Свищов осигури видеонаблюдение на детските градини в града. Това каза за Радио „Фокус“ кметът на Общината Генчо Генчев. „Сега обсъждаме и варианта да бъдат поставени видеонаблюдения и в занималните. Предстоят първите срещи с родителите и ръководствата на детските градини, от които ще стане ясно дали ще бъдат поставени и такива камери в спалните на децата, за да ги подсигурим докато се обучават и възпитават. Всичко, което е необходимо, Общината го е изпълнила и няма да има проблем през учебната 2017 – 2018 г.\", обясни Генчо Генчев. Той заяви, че учебната година ще стартира в обновени и ремонтирани училища. Генчев добави, че само за детските градини са инвестирани около 2.5 млн. лева.", "date": "2017.09.07", "title": "Генчо Генчев, кмет на Свищов: Община осигури видеонаблюдение на детските градини в града"}
{"url": "http://www.focus-news.net/news/2017/09/07/2433568/sliven-nay-mnogo-katastrofi-sas-zaginali-i-raneni-v-oblastta-sa-stanali-prez-mesets-yuni.html", "text": "Най-много катастрофи със загинали и ранени са станали през месец юни в Сливенска област. Това съобщи пред Радио „Фокус“ – Сливен инспектор Диян Митев от сектор „Пътна полиция” към ОДМВР – Сливен. През месец юни катастрофите са били 68, ранените - 32, а загиналите - 4-ма. Най-много катастрофи от началото на 2017 г. са станали през месец април. За първите 6 месеца на годината през април са регистрирани 87 пътни инцидента с трима загинали и 16 ранени. Най-много са катастрофите по вина на водачите – 369. Загиналите при тях са 11, а ранените – 88. Поради несъобразена скорост са пострадали 14 души при 62 катастрофи. В сравнение с шестмесечието на 2016 година в областта се наблюдава спад на пътните инциденти с 203, тежките катастрофи са с 5 по-малко. Загиналите са с 3 повече, а ранените с 30 по-малко.", "date": "2017.09.07", "title": "Сливен: Най-много катастрофи със загинали и ранени в областта са станали през месец юни"}
{"url": "http://www.focus-news.net/news/2017/09/07/2433569/sport-za-parvi-pat-zhena-sadiyka-shte-rakovodi-mach-ot-parva-bundesliga.html", "text": "Първата жена, която ще ръководи мач от Бундеслигата е Бибиана Щайнхаус. Това ще се случи в неделя, когато ще се проведе мач  от третия кръг на Първа Бундеслига между Херта Берлин и Вердер Бремен. Мачът ще се проведе на олимпийския стадион в Берлин.", "date": "2017.09.07", "title": "Спорт: За първи път жена съдийка ще ръководи мач от Първа Бундеслига"}
{"url": "http://www.focus-news.net/news/2017/09/07/2433570/predstoyashti-mezhdunarodni-sabitiya-za-8-septemvri-agentsiya-fokus.html", "text": "Руският външен министър Сергей Лавров ще се срещне с френския си колега Жан-Ив льо Дриан\r\n*** Министрите на отбраната и външните работи на ЕС ще проведат среща заради напрежението със Северна Корея и отношенията с Русия.\r\n*** Еманюел Макрон завършва двудневната си визита в Атина.\r\n*** Германски депутати ще посетят военната база в Турция, където служат войници от Бундесвера.\r\n*** Сръбският президент Александър Вучич ще посети Босна и Херцеговина за първи път, откакто бе избран на поста си през април.\r\n***", "date": "2017.09.07", "title": "Предстоящи международни събития за 8 септември (Агенция „Фокус“)"}
{"url": "http://www.focus-news.net/news/2017/09/07/2433571/vremennata-parlamentarna-komisiya-prouchvashta-protsedurata-po-izbor-na-nov-tip-boen-samolet-izslusha-bivshiya-zam-ministar-na-otbranata-ivan-ivanov-obzor.html", "text": "Министерството на отбраната в периода 2013-2014 г. е следвало принципа на приемственост в избора на многоцелевия изтребител. Това стана ясно от изслушването на бившия заместник-министър на отбраната Иван Иванов по време на заседанието на Временната комисия за проучване изпълнението на процедурата по избор на нов тип боен самолет. В рамките на изслушването си Иван Иванов поясни, че екипът на министерството е запазил организацията на работа, наследен от предходното управление. Иванов поясни, че в действащия в онзи момент план за развитие на Българската армия е предвидено България да придобие до 20 самолета, като коментира, че бройка не е самоцелна. Иванов обясни, че тогава три самолета са стояли на  вниманието на военното министерство и са отговаряли на условията  - \"Юрофайтър\", \"Грипен\" и F-16. Иванов коментира, че основните изисквания които са съблюдавали, е самолетът да е на въоръжение в поне една страна членка на НАТО, типът на самолета да е в експлоатация в момента на придобиване, както и характеристиката на самолета да отговаря на изискванията, които са имали ВВС. По думите му друго важно условие е било употребяваните самолети да притежават остатъчен ресурс не по-малък от 50% и да бъдат с не по-малко от 50% от назначения календарен ресурс. Бившият заместник-министър поясни, че срокът за доставка е трябвало да бъде не повече от 3 години от подписване на договора, а финансовата рамка на първия етап е варирала между 750 до 800 млн. лв. и 1,4-1,5 млрд. лв. в последващия втори етап. Иванов уточни, че  налични пари в Министерство на отбраната за такива самолети не е имало и затова са подготвили доклад до министър-председателя Пламен Орешарски и инвестиционен проект, който е изпратен в Министерство на финансите. Иванов подчерта, че отговор не е получило и обърна внимание, че тогавашното ръководство на министерството носи отговорност за този проект до 6 август 2014 г., когато правителството подава оставка. В края на заседанието Временната комисия одобри анализа и сравняването на методиките за проектите за придобиване на нов тип боен самолет. Анализът бе представен от проф. Венелин Георгиев от БАН. Той отчете, че методиката за закупуване на нов боен самолет от 2016 г. се доближава и отговаря на добрите практики на общоприетите теоретични концепции. Той обясни, че от 2010 до 2016 г. са разработвани четири методики за проектите за закупуване на нов тип боен самолет.  Проф. Георгиев уточни, че методиката през 2010 г. по своето съдържание е чисто информативна, затова тя не е включена в изследването, а следващите три методики са през 2012, 2013 и 2016 г., като базов вариант е избраната методика от 2012 г. Той поясни, че когато се говори за методики трябва да се отбележи, че през 2003 г. по заявка на Министерство на отбраната катедра \"Национална сигурност\" на УНСС разработва методика за техникоикономически анализ за модернизацията на въоръжените сили, която по думите му представлява универсален вариант на подобен тип методика, която може да се използва като базов вариант.\r\nДеница КИТАНОВА", "date": "2017.09.07", "title": "Временната парламентарна комисия, проучваща процедурата по избор на нов тип боен самолет, изслуша бившия зам.-министър на отбраната Иван Иванов (ОБЗОР)"}
{"url": "http://www.focus-news.net/news/2017/09/07/2433572/pazardzhik-v-belovo-beshe-pochetena-pametta-na-pozharnikar-zaginal-pri-gasene-na-pozhar-prez-2000-godina.html", "text": "Венци и цветя бяха поднесени днес пред паметната плоча на младши-лейтенант Кръстьо Стоянов от РСПБЗН - Пазарджик, загинал при гасене на пожар в Белово на 7 септември 2000 година. Това съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той обясни, че на днешния ден се навършват 17 години от трагичната смърт на огнебореца, който участва в гасенето на голям пожар в киното на град Белово. „Десетки хора оставиха венци и цветя пред паметната плоча в негова чест на входа на СОУ „Александър Иванов-Чапай“ в Белово“, уточни Стоянов. На церемонията присъстваха семейството и близки на загиналия огнеборец, директорът на РДПБЗН - Пазарджик комисар Иван Панайотов, кметът на Община Белово Костадин Варев, пожарникари от районните служби в Пазарджик и Белово, служители от общинската администрация, преподаватели от училището, граждани.\r\nВаня НИКОЛОВА", "date": "2017.09.07", "title": "Пазарджик: В Белово беше почетена паметта на пожарникар, загинал при гасене на пожар през 2000 година"}
{"url": "http://www.focus-news.net/news/2017/09/07/2433573/afp-donald-tramp-zayavi-che-voennite-deystviya-sreshtu-severna-koreya-ne-sa-neizbezhni.html", "text": "Американският президент Доналд Тръмп заяви, че военните действия срещу Северна Корея не са „неизбежни“, предава AFP.\r\nНа пресконференция в Белия дом заедно с премиера на Кувейт, президентът каза следното:\r\n„Военните действия със сигурност ще са опция. Неизбежни ли са? Нищо не е неизбежно.“\r\n„Ще бъде чудесно, ако нещо друго може да бъде измислено“, добави той.\r\nДоналд Тръмп подчерта, че ако се стигне до война, това ще е „много тъжен ден за Северна Корея“. Симеон Миланов", "date": "2017.09.07", "title": "AFP: Доналд Тръмп заяви, че военните действия срещу Северна Корея „не са неизбежни“"}
{"url": "http://www.focus-news.net/news/2017/09/07/2433574/zapochnaha-tarzhestvata-po-povod-praznika-na-grad-simitli-obzor.html", "text": "Започнаха тържествата по повод празника на град Симитли. Началото на празничната програма бе поставено с откриване на изложба на художника Николай Кашев. Културното събитие се проведе в изложбената зала на читалище „Св. Климент Охридски“ – Симитли. Специални гости на изложбата бяха кметът на Община Симитли Апостол Апостолов, председателят на Общински съвет – Симитли Владимир Христов, кметове на малките населени места от общината, общински съветници, бивши ученици на Николай Кашев, жители и гости на Симитли. По време на откриването на изложбата Николай Кашев заяви, че за него изкуството винаги е заемало важна част от живота му. Той обяви, че от тази година е започнал да планира следващата изложба, която ще представи в Симитли по повод празника на града. Кашев благодари на кмета Апостол Апостолов, че му е предоставил възможността да представи поредната си изложба именно на празника на Симитли. Сред представените творби имаше такива, които представят различни пайзажи от Община Симитли, като една от последните картини на художника е озаглавена „Небето над Мечкул“ и представя големият пожар, който се разрази в селото в края на месец август. Тържествата продължиха със специална сесия на Общински съвет – Симитли, на която удостоиха със зването „Почетен гражданин на Симитли“ акад. Юлиан Ревалски и Васил Щерев. Председателят на местния парламент Владимир Христов откри сесията при пълен кворум от 15 човека. Гласуването бе явно. Двамата номинирани мъже бяха подкрепени и удостоени със званието при пълно мнозинство от страна на общинските съветници. Кулминацията на тържествата бе шоуто „Симитли търси талант 2“, като наградите на победителите връчи лично кметът Апостол Апостолов. Журито на конкурса бе в състав: актьорът Ники Станоев, Ваня Узунова и Виолета Ставрева. За най-добре представилите се деца, общинското ръководство бе подготвило парични и предмети награди, които бяха раздадени от кмета Апостол Апостолов, председателя на Общински съвет – Симитли Владимир Христов и директора на СУ „Св. св. Кирил и Методий“ Таня Янкова. В категория „Индивидуално представяне“ първо място бе връчено на Никол, която впечатли журито с музикално ипълнение; второ място завоюва Полина, която показа акробатично изпълнение, а третото място бе за друго момиче, също носещо името Полина. В категория „Групови изпълнения“ третото място бе за мажоретния състав към читалище „Св. Климент Охридски“, второто място грабнаха децата от клуб „Малки шампиони“, а победителите станаха танцов ансамбъл „Веселие“, които завоюваха и още едно отличие – „Награда на публиката“. Връчени бяха и индивидуални награди за „Най-малък участник“ и „Най-атрактивен участник“. Празничната програма продължава и на 8 септември с поредица от мероприятия. \r\nЛивия НИНОВА", "date": "2017.09.07", "title": "Започнаха тържествата по повод празника на град Симитли (ОБЗОР)"}
{"url": "http://www.focus-news.net/news/2017/09/07/2433575/choveshka-nebrezhnost-e-prichinila-6-ot-obshto-8-pozhara-prez-avgust-na-teritoriyata-na-severoiztochno-darzhavno-predpriyatie.html", "text": "Осем горски пожара са регистрирани през изминалия месец на територията на Североизточно държавно предприятие, което стопанисва държавните гори в четирите области Варна, Добрич, Търговище и Шумен. Това съобщиха от Североизточно държавно предприятие. Шест от инцидентите са причинени от човешка небрежност. Засегнатата при пожарите площ е общо 134 дка. Данните на предприятието сочат още, че на телефон 112 през август са постъпили 33 сигнала за инциденти в горите. В 22 от случаите граждани алармират за пожари, като най-многобройни са обажданията във Варненско – 8. При три от тях опасността се потвърждава, но бързата реакция на горските стражари и огнеборците предотвратява сериозни щети. Въпреки че пламъците обхващат площ от общо 19 дка, пожарите са низови и са изгорели главно сухи треви.\r\nОт регистрираните през изминалия месец в границите на Североизточно държавно предприятие пожари най-голям периметър е обхванал огненият инцидент в ДГС „Преслав”. Пламъците се разпростират върху 90 дка борова гора, след като тръгват от запалена суха трева край село Ловец. В тежка битка с огъня горските стражари и пожарникарите влизат и при инцидента в Природен парк „Шуменско плато“.  Пожарът там обхваща 8 декара борова гора над скалния феномен „Мечката“. В рамките на изминалия месец по един пожар е регистриран и в горските стопанства „Суворово”, „Балчик” и „Паламара”.\r\nОт Североизточно държавно предприятие апелират гражданите да палят огън само на обособените за целта места и да спазват всички правила за безопасност. Горските стражари благодарят на гражданите, които са съпричастни към опазването на зеленото богатство и при най-малката опасност подават сигнали на телефон 112.\r\nОсвен за пожари, на единния номер за спешни повиквания е постъпила информация и за различни по своя характер нередности. 9 от сигналите през август алармират за незаконна сеч, един – за транспортиране на дървен материал без маркировка и документи, както и един – за нарушение по Закона за лова и опазване на дивеча. По всички сигнали служителите на горските стопанства са предприели незабавна проверка на място. За установените нарушения са съставени актове и констативни протоколи.", "date": "2017.09.07", "title": "Човешка небрежност е причинила 6 от общо 8 пожара през август на територията на Североизточно държавно предприятие"}
{"url": "http://www.focus-news.net/news/2017/09/07/2433576/blagoevgrad-riosv-shte-obrazuva-administrativno-nakazatelna-protsedura-sreshtu-tsentara-za-edri-hishtnitsi-v-selo-vlahi-zaradi-narusheniya-pri-otglezhdaneto-na-zhivotni.html", "text": "РИОСВ – Благоевград извърши проверка на условията за отглеждане на животни в Център за едри хищници на Сдружение за дива природа (СДП) „Балкани“ в село Влахи, община Кресна, който е регистриран през 2014 г. Това съобщиха за Радио „Фокус“ - Пирин от РИОСВ - Благоевград. Експертите са констатирали, че в него към настоящия момент се отглеждат два екземпляра кафява мечка и два екземпляра вълк. В РИОСВ - Благоевград е регистрирана само една от мечките, а другите животни нямат необходимите регистрации. „Мъжкият екземпляр кафява мечка е предоставен от РИОСВ – София на Сдружение за дива природа „Балкани“ за отговорно пазене и отглеждане. РИОСВ – Благоевград е издал регистрационна карта за него. Женският екземпляр кафява мечка е предоставен от Държавно ловно стопанство „Кормисош“ с договор за отглеждане. От РИОСВ – Благоевград не е издавана регистрационна карта. Двата вълка са предоставени от Зоокът – Павликени и Зоопарк - Стара Загора с договор за размножителен заем. За тях не са издавани регистрационни карти по реда на чл. 22 ал. 1 от Закона за защита на животните (ЗЖЖ). Предвид констатираните при проверката нарушения на ЗБР и ЗЖЖ, предстои образуване на административно-наказателна процедура“, информираха от РИОСВ- Благоевград. От институцията са констатирали още, че кафявите мечки се отглеждат в непосредствена близост да регулацията на с. Влахи на разстояние по-голямо от предвиденото в закона, в железобетонно заграждение с метална мрежа и електро ограда, подсигурена с кльон на площ от 2500 кв. м. Вълците се отглеждат над регулацията на с. Влахи в железобетонна ограда с метална мрежа, подсигурено с кльон, с площ 1500 кв. м. И двете заграждения имат изградени басейни за вода за къпане и водопой на животните. Редовно се хранят с подходяща за вида храна. Загражденията са обезопасени, така че да се предотврати бягство на животните и да бъде осигурена безопасност на посетителите. Площта върху която са изградени съоръженията са върху земя собственост на Държавно горско стопанство – Кресна с договор за наем.\r\nЛора КАЛЧЕВА", "date": "2017.09.07", "title": "Благоевград: РИОСВ ще образува административно-наказателна процедура срещу Центъра за едри хищници в село Влахи заради нарушения при отглеждането на животни"}
{"url": "http://www.focus-news.net/news/2017/09/07/2433577/afp-donald-tramp-predlozhi-da-bade-posrednik-v-reshavaneto-na-krizata-okolo-katar.html", "text": "Американският президент Доналд Тръмп предложи да бъде посредник в решаването на кризата между Катар и неговите съседи, като добави, че конфликта може да бъде решен „доста лесно“, предава AFP.\r\n“Бих искал да бъда медиатор“, заяви Тръмп пред репортери на съвместна пресконференция с емира на Кувейт. „Мисля, че това е нещо, което ще бъде решено доста лесно“, коментира още държавният глава на САЩ. Цанко Цолов", "date": "2017.09.07", "title": "AFP: Доналд Тръмп предложи да бъде посредник в решаването на кризата около Катар"}
{"url": "http://www.focus-news.net/news/2017/09/07/2433578/reuters-uraganat-irma-se-dvizhi-kam-florida.html", "text": "Има опасност ураганът „Ирма“ да удари американския щат Флорида в неделя, заявиха от Националния център по ураганите във Вашингтон, предава Reuters. \r\nМощният тропически циклон премина покрай Доминиканската република в четвъртък, след като удари крайбрежието на Карибските острови, където взе 10 жертви. От агенцията напомниха, че Ирма е един от най-силните урагани в Атлантическия океан от последния век. Цанко Цолов", "date": "2017.09.07", "title": "Reuters: Ураганът „Ирма“ се движи към Флорида"}
{"url": "http://www.focus-news.net/news/2017/09/07/2433579/voa-severna-koreya-obeshta-silni-kontramerki-sreshtu-sanktsiite.html", "text": "Северна Корея обеща „силни контрамерки“ срещу санкциите, които бяха наложени на Пхенян заради ракетната програма на страната. Това съобщава радио Voice of America. \r\nИзявлението е направено по време на икономически форум, състоял се в руския Далечен Изток. \r\nПо техните думи „ние ще отговорим на варварски планираните санкции и натиск от страна на Съединените щати със силни контрамерки от наша страна“. От Пхенян обвиниха Япония и Южна Корея в „мръсна политика“, като добавиха, че темата на форума е икономика, а не ядрени оръжия. Цанко Цолов", "date": "2017.09.07", "title": "VOA: Северна Корея обеща „силни контрамерки“ срещу санкциите"}
{"url": "http://www.focus-news.net/news/2017/09/07/2433580/the-independent-naydzhal-faradzh-shte-darzhi-rech-na-miting-na-germanska-partiya.html", "text": "The Independent: Найджъл Фарадж ще държи реч на митинг на германска партия\r\nБившият лидер на великобританската Партия за независимост Найджъл Фарадж ще държи реч на митинг на германската дясна партия „Алтернатива за Германия“ (Alternative für Deutschland) в петък вечерта, пише The Independent.\r\nСред темите, които Фарадж ще засегне са „развитието на Европейския съюз, Брекзит, пряката демокрация“. Цанко Цолов", "date": "2017.09.07", "title": "The Independent: Найджъл Фарадж ще държи реч на митинг на германска партия"}
