{"url": "http://www.focus-news.net/news/2019/10/30/2714384/nimh-zhalt-kod-za-silen-vyatar-i-valnenie-e-v-sila-za-3-oblasti-na-stranata-za-31-oktomvri.html", "text": "Жълт код за силен вятър и вълнение е в сила за 3 области на страната за 31 октомври, сочи справка на сайта на  НИМХ . Предупреждението е в сила за областите Добрич, Варна и Бургас.  Очаква се усилване на вятъра до 12-15 м/с с пориви 14-17 м/с (6-7 бала по Бофорт). Усилването на вълнението ще бъде до 3-4 бала.", "date": "2019.10.30", "title": "НИМХ: Жълт код за силен вятър и вълнение е в сила за 3 области на страната за 31 октомври"}
{"url": "http://www.focus-news.net/news/2019/10/30/2714407/sport-napoli-zavarshi-naravno-22-s-atalanta-v-mach-ot-deseti-krag-ot-italianskata-seriya-a.html", "text": "Футбол: Наполи завърши наравно 2:2 с Аталанта в домакински мач от десети кръг от италианската „Серия А“. Домакините откриха резултата в 16-ата минута с гол на Никола Максимович, но в края на първото полувреме Ремо Фройлер изравни. В 71-ата минута Наполи отново поведе след гол на Аркадиуш Милик, но в 86-ата минута за гостите отбеляза Йосип Иличич. Така Наполи остава на четвърта позиция във временното класиране в Италия с 18 точки, докато Аталанта са трети с 21.", "date": "2019.10.30", "title": "Спорт: Наполи завърши наравно 2:2 с Аталанта в мач от десети кръг от италианската Серия А"}
{"url": "http://www.focus-news.net/news/2019/10/30/2714385/gen-chavdar-chervenkov-ochakvam-retsiprochen-otgovor-ot-moskva-po-shpionskiya-skandal-sled-mesets-vsichko-shte-se-zabravi-do-sledvashtiya-pat.html", "text": "Няма държава, която да не използва посолството си, за да работят в него и разузнавачи, само там те имат имунитет. Това каза в интервю за обзорното предаване „Това е България“ на  Радио „Фокус“  ген. Чавдар Червенков, бивш ръководител на военното разузнаване във връзка с разрастващия се шпионски скандал в руското посолство у нас. Ген. Червенков уточни обаче, че нито една страна не толерира воденето и събирането на класифицирана информация срещу нея. Историята с руските дипломати от последните дни е странна, защото не се вписва в общоприетата практика, обясни той, като уточни, че Министерството на външните работи най-добре може да обясни случващото се. \r\n“Не можах да разбера, как така посланикът е извикан миналата седмица, казано му е, че въпросният първи секретар се занимава с разузнаване и че трябва да напусне. После изведнъж се оказа, че той не бил напуснал и се наложи да се връчва нота, да се обявява за персона „нон грата” и да му се даде срок от 24 часа. За да ескалира обстановката, днес разбрахме, че е отказана виза на бъдещото военно аташе. Може би със закъснение малко натягаме обстановката. Дано да има достатъчно основания за това. Сигурно съответният наш първи секретар в Москва вече стяга куфарите, защото ако след шпионския скандал с русофили ни се размина, този път няма да ни се размине и ще има реципрочност“, обясни той. Според ген. Чавдар Червенков случващото се с руските дипломати напомня на скандала с руския шпионин Сергей Скрипал и отношенията между Великобритания и Русия. След няколко месеца дипломатите от скандала ще имат своите заместници и всичко ще се нареди, добави бившият ръководител на военното разузнаване. \r\nЦоня СЪБЧЕВА", "date": "2019.10.30", "title": "Ген. Чавдар Червенков: Очаквам реципрочен отговор от Москва по шпионския скандал, след месец всичко ще се забрави до следващия път"}
{"url": "http://www.focus-news.net/news/2019/10/30/2714380/tass-putin-i-orban-obsadiha-perspektivite-za-normalizirane-na-otnosheniyata-mezhdu-rusiya-i-es-i-tranzita-na-energiyni-resursi.html", "text": "Руският президент Владимир Путин заяви, че е обсъдил с премиера на Унгария Виктор Орбан перспективите за нормализиране на отношенията между Русия и ЕС, уреждането на конфликта в Украйна и въпроса за транзита на енергия, предава  TACC . \r\n„Разбира се, ние говорихме за разрешаването на кризата в Украйна, (...) за проблемите, свързани с енергийните маршрути и снабдяването както на Унгария, така и на нашите основни потребители в Европа с руски енергоресурси“, заяви  Путин по време на пресконференция, след разговорите с Орбан. \r\n \r\n : Теодор Пенев", "date": "2019.10.30", "title": "ТАСС: Путин и Орбан обсъдиха перспективите за нормализиране на отношенията между Русия и ЕС и транзита на енергийни ресурси"}
{"url": "http://www.focus-news.net/news/2019/10/30/2714382/predstoyashti-mezhdunarodni-sabitiya-za-31-oktomvri-agentsiya-fokus.html", "text": "Германският канцлер Ангела Меркел на визита в Индия за преговори с премиера Нарендра Моди.  \r\n*** \r\n \r\n  Месечна пресконференция на китайското министерство на отбраната.  \r\n*** \r\n \r\n  Руският външен министър Сергей Лавров се среща с ръководителя на Организацията за сигурност и сътрудничество в Европа Томас Гремингер. \r\n*** \r\n \r\n  Ръководителят на Комисията по човешките права в Съвета на Европа Дуня Миятович провежда пресконференция за миграцията. \r\n*** \r\n \r\n  Говорителят на Камарата на общините Джон Бъркоу напуска поста си. \r\n*** \r\n \r\n  Камарата на представителите в САЩ гласува за процедурите по импийчмънт на президента Доналд Тръмп.  \r\n*** \r\n \r\n  Заседание на Съвета за сигурност на ООН за Косово.", "date": "2019.10.30", "title": "Предстоящи международни събития за 31 октомври (Агенция „Фокус“)"}
{"url": "http://www.focus-news.net/news/2019/10/30/2714386/blagoevgrad-beshe-domakin-na-informatsionen-den-po-protsedura-sazdavane-i-razvitie-na-regionalni-inovatsionni-tsentrove.html", "text": "Благоевград беше домакин на информационен ден по процедура „Създаване и развитие на Регионални иновационни центрове“, финансирана от Оперативна програма „Иновации и конкурентоспособност“ 2014 - 2020 г. Това съобщиха за  Радио „Фокус“ – Пирин  от Областен информационен център – Благоевград. Общият размер на безвъзмездната финансова помощ е 115 646 637,81 лева, разделени по равно между 6-те района на ниво NUTS 2, с изключение на Област София-град.   \r\nОсновната цел на процедурата е изграждане и развитие на съвременна научноизследователска и иновационна инфраструктура за провеждане на приложни изследвания от отворен тип, способстващи за ускорено икономическо и социално развитие на българските региони. Фокусът е върху формирането на работещо партньорство между бизнеса и науката в полза на регионалната икономика.  \r\nДопустими кандидати по процедурата са обединения под формата на сдружения по смисъла на Закона за юридическите лица с нестопанска цел или дружества по смисъла на Търговския закон, които включват поне три юридически лица, едно от които задължително да бъде научна организация. Според условията, кандидатите трябва да са регистрирани като обединения след 31.12.2018 г.  \r\nПо процедурата ще се финансират дейности, свързани с придобиване на изследователско, изпитателно и друго съпътстващо оборудване за научноизследователска дейност, необходимо за изграждане на нова или разширяване и модернизация на съществуваща научноизследователска инфраструктура. Допустимо ще бъде финансиране за придобиване на специализиран софтуер, извършване на ограничени строително-монтажни работи, закупуване на инструменти, материали и консумативи за нуждите на въвеждане и експлоатация на доставеното по проекта оборудване, трансфер и популяризиране на знания и резултати от научните изследвания и др.   \r\nМинималният размер на безвъзмездната финансова помощ за един проект е 1.5 млн. лева, а максималният – 7 млн. лева, а крайният срок за подаване на проектни предложения по процедурата е 20 януари 2020 г.  \r\nУчастие в информационната среща в Благоевград взеха представители на бизнеса, общински администрации, висши училища, НПО. Присъстващите имаха възможност да зададат своите въпроси към представители на Главна дирекция „Европейски фондове за конкурентоспособност“ – Управляващ орган по ОПИК 2014 – 2020 г.", "date": "2019.10.30", "title": "Благоевград беше домакин на информационен ден по процедура „Създаване и развитие на Регионални иновационни центрове“"}
{"url": "http://www.focus-news.net/news/2019/10/30/2714381/gen-chavdar-chervenkov-trevogata-svarzana-s-eventualnoto-razpolagane-na-c-400-v-sarbiya-e-neosnovatelna.html", "text": "Тревогата, свързана с евентуалното разполагане на C 400 в Сърбия, е неоснователна. Това каза за обзорното предаване „Това е България“ на  Радио „Фокус“  ген. Чавдар Червенков, бивш началник на Военното разузнаване във връзка с прелетелите руски военни самолети над България. Според него това няма общо с нашумелия шпионски скандал.  Той обясни, че C 400  е средство за противовъздушна отбрана. По думите му дори и най-големият товарен самолет в света не би могъл да го превози. „Комплексът се състои от над 20 машини, които са доста обемисти. Те няма как да се съберат в един самолет, освен ако не са макети. За да се превози само един комплекс със съответните му спомагателни машини са необходими между 12 и 15 самолета“, коментира той. Според Чавдар Червенков  става въпрос за учение и са спазени всички изисквания и регламенти от работещите в определеното звено в Министерството на външните ни работи. \r\nЦоня СЪБЧЕВА", "date": "2019.10.30", "title": "Ген. Чавдар Червенков: Тревогата, свързана с евентуалното разполагане на C 400 в Сърбия, е неоснователна"}
{"url": "http://www.focus-news.net/news/2019/10/30/2714379/572-svobodni-rabotni-mesta-sa-bili-zayaveni-i-533-bezrabotni-sa-postapili-na-rabota-prez-mesets-septemvri-v-oblast-kardzhali.html", "text": "През месец септември 2019г. в област Кърджали 572 свободни работни места са били заявени и на работа са постъпили 533 безработни лица. С най-ниско равнище на безработица са общините Кърджали – 4,8% и Момчилград – 8,2%, а с най-високо – общините Джебел – 19,1% и Ардино – 17,4%. Това съобщи за медиите Метин Хафъзсалим, директор на областната Дирекция „Бюро по труда“-Кърджали, предаде кореспондент на  Радио „Фокус“ . От тях на първичен пазар на труда са устроени общо 509 лица, по програми и мерки за заетост са постъпили на работа 20 лица и по схеми на Оперативна програма „Развитие на човешките ресурси“ – 4 лица. 137 от общо постъпилите на работа са с работническа специалност, 187 са от групата на специалистите и 209 са безработни лица без квалификация. По степен на образование с висше образование са 146 лица, със средно 249 и с основно и по-ниско 138 лица. През месец септември в бюрата по труда от област Кърджали са били заявени общо 572 свободни работни места, на първичен пазар на труда - 544 и за субсидирана заетост – 28 (по мерки - 5, по програми - 13 и по схеми на ОП – 10).Равнището на безработица през месец септември е 8,6 на 100 при 5,3 на 100 за страната. Равнището на безработица намалява спрямо предходния месец на 2019г. с 0,1%, а спрямо м. септември 2018г. е по-ниско с 0,4% /9,0%/.Към 30.09.2019 г. броят на регистрираните безработни лица в бюрата по труда от област Кърджали е 5 249, като спрямо предходния месец е отчетено намаление от 54 души, а в сравнение с месец септември 2018г. регистрираните безработни са с 191 по-малко /5 440 бр. за 09.2018г./. Област Кърджали се нарежда на 16-та позиция по показателя равнище на безработица сред 28-те области в страната. \r\nДарина ДЕЕНИЧИНА", "date": "2019.10.30", "title": "572 свободни работни места са били заявени и 533 безработни са постъпили на работа през месец септември в област Кърджали"}
{"url": "http://www.focus-news.net/news/2019/10/30/2714387/sport-tsska-pobedi-etar-veliko-tarnovo-kato-gost-s-40-v-mach-ot-14-ti-krag-ot-balgarskata-efbet-liga.html", "text": "Футбол: ЦСКА победи Етър Велико Търново като гост с 4:0 в мач от 14-ти кръг от българската „Ефбет“ лига. Първото полувреме завърши при резултат 0:0, но в 54-ата минута футболистът на домакините Здравко Илиев получи втори жълт картон и беше изгонен. Последваха голове на Евандро Силва в 63-ата минута и на Али Соу в 68-ата. Шест минути по-късно Вив Соломон-Отабор вкара за 3:0, а девет минути преди края Петър Занев оформи крайния резултат. След този мач ЦСКА се намира на четвърта позиция в класирането на „Ефбет“ лига с 25 точки, докато Етър е девети с 14.", "date": "2019.10.30", "title": "Спорт: ЦСКА победи Етър Велико Търново като гост с 4:0 в мач от 14-ти кръг от българската „Ефбет“ лига"}
{"url": "http://www.focus-news.net/news/2019/10/30/2714388/mestni-izbori-2019-upravlyavashti-i-opozitsiya-davat-izbornoto-zakonodatelstvo-na-popravitelen-sled-vtori-tur-obzor.html", "text": "С кворум от 142 народни представители започна пленарното заседание след депутатската ваканция заради местния вот. Заради втория тур на местните избори и Деня на народните будители парламентът няма да работи на 31 октомври и 1 ноември. Макар и политическите сили да направиха своите първи изявления в нощта на изборите и да представиха своя анализ на отделни следизборни пресконференции - отзвукът от първи тур не подмина пленарната зала. В декларация от името на група  лидерът на БСП Корнелия Нинова  заяви, че властта е била внушаваща и използваща страховете и бедността на хората. „Партийните отчети за безапелационни победи ще правим след втори, а не им е тук мястото. Искам да поставя някои изключително остри въпроси, които касаят всички нас. Всички партии, всички парламентарни групи. Става въпрос за пороците в изборния процес, които изкривяват реалния вот на българския народ“, каза още Нинова. Корнелия Нинова обърна внимание на данни за 400 хил. невалидни бюлетини на първи тур, което е 15 % от вота. Нинова направи заявка, че още на първия ден след минаването на втория тур, БСП отново ще постави въпроса за машинното гласуване. „Премахнахте го, за да фалшифицирате. 400 хил. гласа не са отчетени по ваша воля“, подчерта лидерът на БСП. В декларация  председателят на ПГ на ГЕРБ д-р Даниела Дариткова  отговори на коментарите на БСП. \"Благодаря на всички парламентарни групи, че подкрепиха решението да нямаме пленарни заседания. Това ни предпазва именно от употребата на парламентарната трибуна за предизборна агитация. Нещо, което е недопустимо\", подчерта д-р Дариткова по адрес на Нинова. Според нея с поведението да се говори предизборно от трибуната депутатите не мотивират гражданите да имат по-добро отношение към Народното събрание и да имат по-добро отношение към политическите партии. \"Отговорността е на всички нас, още по-голяма е отговорността на лидерите на политическите партии. Тук от тази трибуна ние категорично заявихме, че след изборите ще търсим едно сериозно, конструктивно, диалогично обсъждане на Изборния кодекс с цел да избегнем всички негативни прояви, които сме отчели по време на изборите. Ще търсим решения, които да направят процедурата максимално прозрачна. Не смятам, че внушенията, че поради една или друга причина някой не е спечелил гласове на тези избори са полезни преди балотажите\", каза д-р Дариткова. \r\nДеница КИТАНОВА", "date": "2019.10.30", "title": "Местни избори 2019: Управляващи и опозиция дават изборното законодателство на поправителен след втори тур (ОБЗОР)"}
{"url": "http://www.focus-news.net/news/2019/10/30/2714391/tass-chlenstvoto-na-ungariya-v-nato-ne-izklyuchva-satrudnichestvo-s-rusiya-tvardi-orban.html", "text": "Унгария е член на НАТО и Европейския съюз и ще остане там, но това не изключва политическото сътрудничество с Русия, заяви унгарският премиер Виктор Орбан, предава  TACC . \r\nТой заяви това по време на срещата си с президента на Руската федерация Владимир Путин в Будапеща. \r\nОрбан заяви, че целта на унгарската политика е да привлече интереса на страните от света към успехите на Будапеща, но особено на тези, които от регионална гледна точка „играят решаваща роля за нас“.  \r\n„Сътрудничеството между Унгария и Русия се вписва в това. Разбира се, Унгария е член на НАТО, ЕС и ще остане там, но това не изключва възможността за сътрудничество с Русия на политическо ниво. Ние се стремим към това сега и ще се стремим в бъдеще\", каза Орбан след разговорите с Путин, който пристигна по-рано за еднодневно работно посещение в Будапеща. \r\nУнгарският премиер също добави, че страната му е заинтересована да подобри отношенията между НАТО и Руската федерация. \r\n \r\n : Теодор Пенев", "date": "2019.10.30", "title": "ТАСС: Членството на Унгария в НАТО не изключва сътрудничество с Русия, твърди Орбан"}
{"url": "http://www.focus-news.net/news/2019/10/30/2714392/obshtina-veliko-tarnovo-i-regionalnoto-upravlenie-na-obrazovanieto-posreshtat-mladi-uchiteli-v-denya-na-narodnite-buditeli.html", "text": "Среща с млади и новоназначени преподаватели организират Община Велико Търново и Регионалното управление на образованието. Тя ще се проведе в Деня на народните будители – 1 ноември, обобщи за  Радио „Фокус“ – Велико Търново  инж. Розалия Личева, началник на РУО – Велико Търново. Тя допълни, че проявата се случва за пета поредна година. „Този път казваме „Добре дошли“ в професията на 96 учители в училищата и детските градини от областта, като 1/3 от тях са само в община Велико Търново. По тази политика, която следваме не само с Търновска, но и с всички общини от областта, се стараем да компенсираме големия брой учители и педагогически специалисти, които навършвайки пенсионна възраст излизат от образователната система. За нас е важно да има приемственост и тези хора с опит и много знания за методиката и работата с деца и ученици да ги предадат на младите си колеги като ги подпомогнат“, категорична бе инж. Личева.  \r\nСрещата ще се проведе от 10.00 часа на 1-ви ноември в Ритуална зала на Община Велико Търново. \r\nЛуиза ТРАНЧЕВА", "date": "2019.10.30", "title": "Община Велико Търново и Регионалното управление на образованието посрещат млади учители в Деня на народните будители"}
{"url": "http://www.focus-news.net/news/2019/10/30/2714394/volen-siderov-veche-ne-e-chast-ot-44-oto-narodno-sabranie-obzor.html", "text": "Народното събрание прекрати правомощията на Волен Сидеров като депутат. \"За\" оставката му гласуваха 149 народни представители, \"против\" - 9 и \"въздържали се\" - 8, с което тя бе приета. Оставката на Сидеров бе входирана в деловодството на парламента на 24 октомври. Сидеров бе избран от 31-ви Многомандатен избирателен район - Ямбол от листата на \"Обединени патриоти\". След като бе изключен от групата на патриотите до момента на своята оставка той беше депутат, нечленуващ в парламентарна група. Най-вероятно след напускането си на Народното събрание лидерът на „Атака“ ще се възползва и ще влезе в Столичния общински съвет. \r\nНапрежение възникна след като той не успя да се изкаже от парламентарната трибуна. За което председателстващия пленарното заседание Емил Христов отнесе критиката на „Атака“. В процедура по начина на водене  депутатът Павел Шопов  заяви, че е трябвало да има дебат по оставката на Сидеров. \"Вие трябваше да дадете възможността за дебат. Да подканите залата. Това се прави винаги. Аз се опитах още тогава да направя искане за повторно гласуване. вие отново не погледнахте залата. Дигах ръка\", заяви още Шопов. \r\nНа брифинг в Народното събрание  Волен Сидеров  заяви, че напуска парламента заради чест и достойнство и защото е така е обещал. „Ще се радвам, че няма да съм физически в парламента, когато ще бъде одобрено в България да се разположат противоракетни американски установки срещу Русия. Според него се готвят България да стане пионка в един театър на бъдещи военни действия. Той посочи, че неговото напускане е свързано и с разграничаване от типа политика, която се води спрямо други държави. \"Тя е опасна за страната ни, ще доведе до непредвидени последици и поне това, което искам е, че няма да участвам физически в тази игра\", подчерта още Сидеров. \r\nСпоред него обаче е безпрецедентно, че Емил Христов не му  е дал думата. Според него жалки и много безпомощни са действията на ръководството на парламента да не му дадат възможност да каже защо напуска. \r\n Председателят на ПГ на ГЕРБ д-р Даниела Дариткова  поднесе извиненията си към Волен Сидеров и посочи, че е станало недоразумение. \"Волен Сидеров видяхме и ние и председателя, че поиска думата, когато течеше процедура по гласуване. той твърде късна реагира и нямаше как да бъде прекъсната процедурата по гласуване. Поднасям извиненията си към г-н Сидеров, но най-вероятно се получи недоразумение. Не беше разбрано, че той иска думата своевременно. Искрено съжалявам за случката. Смятам обаче, че г-н Сидеров има трибуна, за да изкаже поведението си\", каза д-р Дариткова. \r\nДеница КИТАНОВА", "date": "2019.10.30", "title": "Волен Сидеров вече не е част от 44-ото Народно събрание (ОБЗОР)"}
{"url": "http://www.focus-news.net/news/2019/10/30/2714047/zoran-zaev-federika-mogerini-ni-beshe-upora-i-v-momentite-na-kriza-i-v-momentite-na-uspeh.html", "text": "Премиерът на Македония Зоран Заев заедно с балканските лидери присъстваха на работна вечеря с напускащата длъжността си първи дипломат на Европа Федерика Могерини. Присъстваха всички лидери в региона, с изключение на албанския премиер Еди Рама, който е на визита в Гърция, цитира думите му македонският телевизионен канал  “24 Вести“ .  \r\n„Федерика беше нашата подкрепа както в моментите на криза, така и в моментите на успех. Истински приятел на нашия народ и на целите Западни Балкани\", написа Заев в социалната мрежа „Фейсбук“, като добави, че нейният ангажимент е много важен за трансформацията на Балканите. \r\n \r\n  Юлиян Марков", "date": "2019.10.30", "title": "Зоран Заев: Федерика Могерини ни беше упора и в моментите на криза и в моментите на успех"}
{"url": "http://www.focus-news.net/news/2019/10/30/2714050/", "text": "Хората, живеещи в северозападното сирийско село Бариша, смятат, че убитият лидер на „Ислямска държава“ Абу Бакр ал Багдади е търговец на платове, който живее в голяма къща със семейството си, съобщиха местните жители пред турското англоезично издание   Daily Sabah . \r\nАл Багдади е живеел в голяма къща , разположена на около 500 метра от село Бариша,  на 25 километра от границата с Турция. Къщата била е оградена с бетонни стени, според свидетели, които живеят в селото. \r\n\"Тук имаше голяма къща и човекът, който живееше тук, беше известен като търговец на платове с името Абу Мохамед Халаби\", заяви местният жител Абу Ахмед Бариша пред Daily Sabah, добавяйки, че те са смятали, че става дума за семейство мигранти, като хиляди други, които постоянно се местят от едно място на друго поради конфликта в региона. \r\nСелянинът каза, че американските войници са пристигнали в 12 часа на 27 октомври и жителите са били \"твърде уплашени\", за да излязат навън поради мащабната операция \r\nКойто е ходил или шофирал навън тази нощ, е бил прострелян “, каза той и добави, че операцията е траяла четири часа и много къщи в района бяха повредени, докато хората са пренесли ранените в болницата. \r\n\"Селяните нямат представа кой е бил в къщата и какво се е случило там онази нощ\", каза той. \r\nКъщата, в която живеят Ал Багдади и семейството му, е разрушена от безпилотни летателни апарати след нападението, се казва в съобщения. \r\nКупчина отломки са единствените останки от къщата, докато три големи дупки близо до нея показват степента на разрушение.  \r\nМестните източници разказаха още, че няколко бременни жени, които се уплашили от експлозиите по време на нападението, са направили спонтанни аборти, докато възрастна двойка, която се уплашила и се опитала да отиде до дома на сина си наблизо, са били простреляни в ръцете и краката. \r\nСтрахът все още можеше да се види в очите на жени, които живеят в палатка близо до къщата на Ал Багдади, докато си припомниха нощта. Една от жените каза, че американският войник, който се приближил до тях, е говорел арабски, пише изданието. \r\n\"Толкова се уплашихме, когато видяхме американски хеликоптери да кацат в района. Един от тях говореше арабски. Мисля, че той беше йоранец\", каза тя и добави, че войникът казал на семействата, които живеят в палатките, да напуснат района. \r\nЖената е отбелязала също, че войниците са ги претърсили, след като една от жените в дома на Ал Багдади се е взривила. Някои войници са чакали с тях, докато операцията приключи, е добавила тя. \r\n \r\n  Юлиян Марков", "date": "2019.10.30", "title": "Daily Sabah: Местните хора са познавали Ал Багдади като търговец на платове"}
{"url": "http://www.focus-news.net/news/2019/10/30/2714390/v-pleven-dnes-se-otkriva-izlozhba-na-art-shkola-kolorit.html", "text": "В града се открива изложба на арт школа \"Колорит\", предаде кореспондент на  Радио „Фокус“  Ръководителката на школата, художничката Майя Ананиева. оповести, че децата от школата ще получат наградите си, които са спечелили през последните месеци. \"Отличията са 215 от конкурси в чужбина и България.Изминалият творчески сезон е бил успешен за децата от \"Колорит\". Те са спечелили общо 425 награди от конкурси“, каза Майя Ананиева. \"Класирали са се и са участвали в международни пленери и церемонии в Индия, Португалия, Македония и Румъния. Колекции от рисунки на школата са били показани в художествени галерии.  Португалия и Словения“ каза още Майя Ананиева. Тя подчерта, че в изложбата  ще бъдат показани творбите на децата на тема \"Приказният свят на бръмбарите и насекомите\", които след дни ще отпътуват за участие в международен конкурс на малкия формат в Сърбия“,  уточни Майя Ананиева. \r\n \r\nВиолета КРЪСТЕВА", "date": "2019.10.30", "title": "В Плевен днес се открива изложба на арт школа \"Колорит\""}
{"url": "http://www.focus-news.net/news/2019/10/30/2714046/pregled-na-osnovnite-temi-v-svetovniya-pechat-agentsiya-fokus.html", "text": "Избирането на нов генерален директор на МААЕ, протестите в Ливан и подробности около ликвидирането на лидера на \"Ислямска държава\" са сред темите на световния печат. \r\n*** \r\n \r\n Бордът на Международната агенция за атомна енергия (МААЕ) към ООН избра нов генерален директор със силната подкрепа на САЩ, който обеща да съживи дейността на Агенцията и стриктно да наблюдава ядрените дейности на Иран, пише американския вестник  The Wall Street Journal  . \r\nАржентинският дипломат Рафаел Гроси, 58-годишен, вероятно ще бъде официално избран, когато получи подкрепата на членовете на Международната агенция за атомна енергия, което се очаква през следващите няколко седмици. \r\nГроси, който беше висш служител на МААЕ, преди да стане посланик на Аржентина в институциите на ООН във Виена, даде знак за по-строга линия към Техеран, чието поведение става все по-проблематично за органа, натоварен с надзора върху ядрените дейности в световен мащаб. \r\nТехеран обеща нови мерки в началото на ноември, за да се отдалечи от границите на международната сделка от 2015 г., която постави строги, но временни ограничения на ядрените му дейности. Западните дипломати се опасяват, че това ще бъде най-същественото нарушение на Иран досега. \r\nМААЕ разследва също така твърдения, че Иран е държал радиоактивни материали в таен обект в Техеран. Иран настоява, че ядрената му дейност винаги е била за граждански цели. \r\n\"Готов съм да продължа с това, което е правилно, но приемствеността не е моята програма\", заяви Гроси пред The Wall Street Journal през септември в кулоарите на Общото събрание на САЩ. „Трябва да се приспособим. Трябва да се развиваме. ” \r\nРафаел  Гроси заяви, че МААЕ е станала прекомерно идентифицирана с ядреното споразумение в Иран, известно като Съвместния всеопхватен план за действие (СВПД), което той определи като „стрес“. \r\n„Агенцията… не трябва да бъде част от политическата дискусия“, каза Гроси. „Така че смятам, че би било грешка да се идентифицира агенцията със СВПД или друго политическо споразумение.“ \r\n„Трябва да сме твърди, но справедливи“ при наблюдението на дейностите на Иран, добави той. \r\nЗасега няма незабавен коментар от САЩ или от Иран относно избора на Гроси. Дипломати заявиха, че Вашингтон води кампания зад кулисите за избора на аржентинеца. \r\n*** \r\n \r\n Израел следи отблизо северния си съсед след съобщението на ливанския премиер Саад Харири , че той подава оставка след близо две седмици протести и насилие в Бейрут и в други ливански градове, пише израелското англоезично издание  The Jerusalem Post . \r\nОставката на Харири дойде малко след като протестиращите в ливанската столица бяха нападнати от въоръжени лица, принадлежащи на „Хизбулла“ и „Амал“, две групировки, които заявиха, че са против оставката му. \r\nХарири отхвърли заповедите на лидера на \"Хизбулла\" Хасан Насрала. Преди оставката му Насрала отхвърли идеята и за всеки ход на свалянето на президента Мишел Аун, като заяви, че страната ще бъде вкарана в хаос при подобен сценарий. \r\n\"С оглед на тежката финансова, икономическа и житейска ситуация в страната, с оглед на сигурността и политическото напрежение, които преобладават в региона ...евентуален вакуум ще доведе до хаос, до колапс\", каза Насрала и добави, че демонстрациите са били използвани от регионални и международни врагове. \r\n„Страхувам се, че има такива, които искат да завземат страната ни и да генерират социално и политическо напрежение и да го доведат до гражданска война.“ \r\nЛиванският министър на вътрешните работи Рая Хафар Ел Хасан написа в социалната мрежа „Туитър“, че оставката на Харири е „необходима за предотвратяване на граждански сблъсъци“, както се случи по-рано във вторник. \r\nНо Харири е само един от многото от официалните лица, призовани да се оттеглят от участниците в масовите протести. \r\nИма още много, политическият елит, обвинен от улицата в корупция и лошо управление на държавните финанси, които доведоха Ливан до икономически колапс, който не е наблюдаван от гражданската война от 1975 до 1990 година. \r\nСкандиранията на протестиращите „Всички означава всички“ ясно се чуваха от улиците на Ливан след оставката на Харири. \r\nЛиван е гневен и е малко вероятно протестите да утихнат скоро,  освен ако „Хизбулла“ не изпрати своите биячи . \r\nСъздадена през 80-те години с помощта на Иран като групировка за съпротива срещу израелската окупация на Южен Ливан, „Хизбулла“ е дълбоко вградена в ливанската политика и общество. Десетки хиляди ливански шиити разчитат на групировката за социална, медицинска и финансова подкрепа. \r\nТова не е първият път, когато Хасан Насрала насочи оръжията на своите главорези срещу ливанския народ, пише изданието. \r\nБащата на Харири, бившия ливански премиер Рафик Харири, беше убит от кола-бомба през 2005 г., за което бяха обвинявани Сирия и „Хизбулла“. Кедровата революция в Ливан, довела до оттеглянето на сирийските войски, се роди от гнева на убийството на Харири. \r\nЧетиринадесет години по-късно улиците отново заговориха и гласовете им не могат да бъдат игнорирани. Дори от „Хизбулла“, най-опасният враг на Израел след Иран. \r\nДокато улиците не призовават за оставката на Насрала, какво ще направи той? Ще се опита ли да отклони вниманието от протестите в Ливан, като атакува Израел? \r\n*** \r\n \r\n Хората, живеещи в северозападното сирийско село Бариша, смятат, че убитият лидер на „Ислямска държава“ Абу Бакр ал Багдади е търговец на платове, който живее в голяма къща със семейството си, съобщиха местните жители пред турското англоезично издание   Daily Sabah . \r\nАл Багдади е живеел в голяма къща , разположена на около 500 метра от село Бариша,  на 25 километра от границата с Турция. Къщата била е оградена с бетонни стени, според свидетели, които живеят в селото. \r\n\"Тук имаше голяма къща и човекът, който живееше тук, беше известен като търговец на платове с името Абу Мохамед Халаби\", заяви местният жител Абу Ахмед Бариша пред Daily Sabah, добавяйки, че те са смятали, че става дума за семейство мигранти, като хиляди други, които постоянно се местят от едно място на друго поради конфликта в региона. \r\nСелянинът каза, че американските войници са пристигнали в 12 часа на 27 октомври и жителите са били \"твърде уплашени\", за да излязат навън поради мащабната операция \r\nКойто е ходил или шофирал навън тази нощ, е бил прострелян “, каза той и добави, че операцията е траяла четири часа и много къщи в района бяха повредени, докато хората са пренесли ранените в болницата. \r\n\"Селяните нямат представа кой е бил в къщата и какво се е случило там онази нощ\", каза той. \r\nКъщата, в която живеят Ал Багдади и семейството му, е разрушена от безпилотни летателни апарати след нападението, се казва в съобщения. \r\nКупчина отломки са единствените останки от къщата, докато три големи дупки близо до нея показват степента на разрушение.  \r\nМестните източници разказаха още, че няколко бременни жени, които се уплашили от експлозиите по време на нападението, са направили спонтанни аборти, докато възрастна двойка, която се уплашила и се опитала да отиде до дома на сина си наблизо, са били простреляни в ръцете и краката. \r\nСтрахът все още можеше да се види в очите на жени, които живеят в палатка близо до къщата на Ал Багдади, докато си припомниха нощта. Една от жените каза, че американският войник, който се приближил до тях, е говорел арабски, пише изданието. \r\n\"Толкова се уплашихме, когато видяхме американски хеликоптери да кацат в района. Един от тях говореше арабски. Мисля, че той беше йоранец\", каза тя и добави, че войникът казал на семействата, които живеят в палатките, да напуснат района. \r\nЖената е отбелязала също, че войниците са ги претърсили, след като една от жените в дома на Ал Багдади се е взривила. Някои войници са чакали с тях, докато операцията приключи, е добавила тя.", "date": "2019.10.30", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/10/30/2714393/reuters-vashington-poddarzha-spisak-ot-sanktsii-sreshtu-turtsiya-koito-shte-badat-nalozheni-ako-tova-e-neobhodimo-tvardi-ministarat-na-finansite-na-sasht.html", "text": "Министърът на финансите на САЩ Стивън Мнучин заяви, че администрацията на президента Доналд Тръмп е подготвила списък със санкции срещу Турция, които ще бъдат наложени, ако това е необходимо, предава  Reuters . \r\nТой все пак допълни, че засега САЩ са доволни от прилагането на споразумението за примирие в Сирия, което беше причината предишните санкции да бъдат премахнати. \r\nМнучин заяви пред журналисти още, че този списък от допълнителни ограничения е бил подготвен за вицепрезидентът Майк Пенс за неговото посещение за мирни преговори в Анкара. Според министъра ако преговорите не са били успешни, финансовите санкции са щели да бъдат наложени.  \r\n„Отговорът е, че още държим този списък. Нямам причина да смятам, че ще има нужда да го използваме“, заяви Мнучин. \r\n„Смятам, че сме доволни от начина, по който това работи“, добави той.  \r\n \r\n \r\n : Теодор Пенев", "date": "2019.10.30", "title": "Reuters: Вашингтон поддържа списък от санкции срещу Турция, които ще бъдат наложени, ако това е необходимо, твърди министърът на финансите на САЩ"}
{"url": "http://www.focus-news.net/news/2019/10/30/2714045/predstoyashti-sabitiya-v-stranata-za-30-oktomvri-agentsiya-fokus.html", "text": "*** \r\n \r\nОт 11.00 часа в голямата зала на Столична община държавният глава Румен Радев ще участва в тържественото събрание, посветено на 75 години от създаването на Съюза на учените в България. \r\n \r\n \r\n*** \r\n \r\nОт 14.00 часа в Гранитна зала на Министерския съвет ще се проведе заседание на Националният съвет за тристранно сътрудничество. \r\n \r\n*** \r\n \r\nОт 09.00 часа в Зона 21, ул. „Христо Белчев“ 3, партер, Националният център по обществено здраве и анализи (НЦОЗА), организира диалог по проект: „RECOVER-E: Мащабно приложение на психично-здравни грижи, базирани в общността, за хора с тежки психични заболявания в Европа“. \r\n \r\n*** \r\n \r\nОт 11:15 часа в зала „Панорама“ на Sofia Event Center, Paradise Center, ет.3., Нели Недялкова, директор „Продажби и маркетинг“ на BNP Paribas Personal Finance за Централна и Източна Европа, Жозе Салойо, управител на БНП Париба Лични Фианнси в България и Людмила Петрова, мениджър „Оперативен маркетинг“ на БНП Париба Лични Финанси в България ще представят новото издание на класацията „Топ 10 на изплащане“ за 2019 година и финтех иновациите, които променят представата за партньорство между финансовите компании и търговците. \r\n \r\n*** \r\n \r\nОт 11:30 часа в Литературен клуб „Перото“ ще се проведе информационна среща за здравни журналисти по повод Световния ден за борба с инсулта. \r\n \r\n*** \r\n \r\nОт 13.15 часа в Столична библиотека ученици от 11 клас на 127 СУ „Иван Денкоглу“ ще четат свои стихове. \r\nОт 17.30 часа в Столична библиотека ученици от 30 СУ „Братя Миладинови“ ще представят изложбата „Спомени от лятото“. \r\n \r\n*** \r\n \r\nОт 19:00 часа на театралната сцена на Столична библиотека най-обичаното представление на Йордан Радичков ще бъде представено пред гости и жители на столицата по повод 90 години от рождението на автора. \r\n \r\n*** \r\n \r\nВ 10.30 часа в ПГ „Цар Иван Асен II” (Цветните) ще се проведе изнесен урок по родолюбие на тема „Станимашки будители”. \r\n \r\n*** \r\n \r\nВ 10.30 часа в зала № 305, ет. 3 в сградата на Община Асеновград ще бъде дадена заключителна пресконференция за приключване на дейностите по проекта за рехабилитация на ВиК мрежа с изграждане на ПСОВ и отчитане на постигнатите резултати. \r\n \r\n*** \r\n \r\nВ 12.00 часа на Пречиствателната станция за отпадъчни води ще се състои официалната церемония „рязане на лента“ на проект „Проект за рехабилитация на водоснабдителната и канализационната мрежа с изграждане на ПСОВ за гр. Асеновград, България“. \r\n \r\n \r\n \r\n \r\n \r\n*** \r\n \r\nОт 10.00 часа в зала „Георги Баев“ на КЦ“Морско казино“ ще се проведе първото заседание на Общински съвет Бургас- мандат 2019-2023 г.  \r\n \r\n*** \r\n \r\nОт 10.30 часа в пресклуба на БТА ще се състои пресконференция на Бюрото по труда, Инспекцията по труда и Дирекцията за социално подпомагане.  \r\n \r\n*** \r\n \r\nОт 16.00 часа в библиотеката на НЧ „Надежда-1869“ ще се състои среща с поетесата Елица Кръстева /група възрастни/. \r\n \r\n*** \r\n \r\nОт 17.00 часа в Изложбени зали „Рафаел Михайлов“ ще бъде открита изложба-живопис „Мир и любов на планетата“ на Румяна Антонова. \r\n \r\n \r\n*** \r\n \r\nОт 17.30 часа в Регионална бибилотека „Михалаки Георгиев“ временно изпълняващият длъжността кмет на Община Видин инж. Цветан Асенов ще бъде гост на откриването на документална изложба „Всичко, което съм сторил, сторих го за Отечеството“. Експозицията е по повод Деня на будителите. \r\n \r\n*** \r\n \r\nОт 13.00 часа в НЧ „Напредък-1869“ Държавен куклен театър – Бургас представя мюзикъла „Снежанка и седемте джуджета“. \r\n \r\n*** \r\n \r\nОт 18.30 часа в НЧ „Напредък-1869“ Държавна опера – Бургас, представя мюзикъл в две действия „Целуни ме, Кейт“ по Коул Портър. \r\n \r\n \r\n*** \r\n \r\nОт 11.00 часа в Бизнес-залата в Общината, ще се проведе информационна среща по проекта за патронажна грижа за възрастни хора. \r\n \r\n*** \r\n \r\nОт 10.30 часа в сградата на Общината ще се проведе среща във връзка с проекта \"Остани чист, кажи НЕ на корупцията\". \r\n \r\n*** \r\n \r\nОт 9.00 часа в хотел „Империал“, Аграрен университет – Пловдив организира регионална работна среща на тема „Възможности и ограничения за използване на пречистени отпадъчни води в селското стопанство ”. \r\n \r\n*** \r\n \r\nОт 10.30 часа в Зала № 10 на Окръжен съд – Пловдив ще се проведе възстановка на съдебен процес по действителен казус. \r\n \r\n*** \r\n \r\nВ 09.00 часа в зала 10 на Окръжния съд ще се проведе заседание по делото срещу Веска Х., обвинена в умишлено убийство.  \r\n \r\n*** \r\n \r\nВ 10.30 часа в  зала №10 на Окръжен съд ще се състои възстановка на съдебен процес по действителен казус.  \r\n \r\n*** \r\n \r\nВ 11.00 часа заместник-кметът Стефан Стоянов ще присъства на откриването на  новата учебна зала в Професионалната гимназия по електротехника и електроника - Пловдив. \r\n \r\n*** \r\n \r\nОт  10.00 часа  ще дадат пресконференция ПП АБВ - националният лидер на АБВ Румен Петков и областният лидер Цветан Антов. \r\n \r\n*** \r\n \r\nОт 9.00 часа в храм „Св. Теодор Тирон“ ще бъде отслужена заупокойна света литургия в памет на митрополит Методий Кусев.", "date": "2019.10.30", "title": "Предстоящи събития в страната за 30 октомври (Агенция „Фокус“)"}
{"url": "http://www.focus-news.net/news/2019/10/30/2714389/deneshen-tvardenieto-che-s-prespanskoto-sporazumenie-sme-predali-nay-svyatoto-na-makedoniya-ne-e-vyarno-smyata-vanshniyat-ministar-na-stranata.html", "text": "Твърдението, че сме предали най-святото на Македония с Преспанското споразумение, е наглост, заяви външният министър на страната  Никола Димитров, пише скопското издание  ”Денешен“ . \r\n„Трябва да намерим начини външната ни политика да не води до (...) вътрешнопартийни раздори. Загубихме поколения около Европейския съюз и НАТО. Затова в Преспанското споразумение се опитахме да включим механизми, свързани с нашето членство в НАТО и със започване на процеса към присъединяване към ЕС. Това означва, че смяната на документите за вътрешна употреба ще зависи пряко от отварянето на главите“, заяви Димитров на изслушване пред комисията по външните работи в парламента на Северна Македония.  \r\nТой говори за досегашния процес по евроинтеграция на страната, като напомни, че Македония е кандидат за членство от 14 години с 10 препоръки за започване на преговори. Димитров още нарече кандидатурата на Скопие специален случай.  \r\nТой също така подчерта, че твърдението, че Преспанското споразумение е предало най-святото на Македония е наглост и, че „националните интереси на страната за защитени“.  \r\n \r\n : Теодор Пенев", "date": "2019.10.30", "title": "„Денешен“: Твърдението, че с Преспанското споразумение сме предали най-святото на Македония не е вярно, смята външният министър на страната"}
{"url": "http://www.focus-news.net/news/2019/10/30/2714052/the-wall-street-journal-noviyat-generalen-direktor-na-maae-se-polzva-sas-silnata-podkrepa-na-sasht.html", "text": "Бордът на Международната агенция за атомна енергия (МААЕ) към ООН избра нов генерален директор със силната подкрепа на САЩ, който обеща да съживи дейността на Агенцията и стриктно да наблюдава ядрените дейности на Иран, пише американския вестник  The Wall Street Journal  . \r\nАржентинският дипломат Рафаел Гроси, 58-годишен, вероятно ще бъде официално избран, когато получи подкрепата на членовете на Международната агенция за атомна енергия, което се очаква през следващите няколко седмици. \r\nГроси, който беше висш служител на МААЕ, преди да стане посланик на Аржентина в институциите на ООН във Виена, даде знак за по-строга линия към Техеран, чието поведение става все по-проблематично за органа, натоварен с надзора върху ядрените дейности в световен мащаб. \r\nТехеран обеща нови мерки в началото на ноември, за да се отдалечи от границите на международната сделка от 2015 г., която постави строги, но временни ограничения на ядрените му дейности. Западните дипломати се опасяват, че това ще бъде най-същественото нарушение на Иран досега. \r\nМААЕ разследва също така твърдения, че Иран е държал радиоактивни материали в таен обект в Техеран. Иран настоява, че ядрената му дейност винаги е била за граждански цели. \r\n\"Готов съм да продължа с това, което е правилно, но приемствеността не е моята програма\", заяви Гроси пред The Wall Street Journal през септември в кулоарите на Общото събрание на САЩ. „Трябва да се приспособим. Трябва да се развиваме. ” \r\nРафаел  Гроси заяви, че МААЕ е станала прекомерно идентифицирана с ядреното споразумение в Иран, известно като Съвместния всеопхватен план за действие (СВПД), което той определи като „стрес“. \r\n„Агенцията… не трябва да бъде част от политическата дискусия“, каза Гроси. „Така че смятам, че би било грешка да се идентифицира агенцията със СВПД или друго политическо споразумение.“ \r\n„Трябва да сме твърди, но справедливи“ при наблюдението на дейностите на Иран, добави той. \r\nЗасега няма незабавен коментар от САЩ или от Иран относно избора на Гроси. Дипломати заявиха, че Вашингтон води кампания зад кулисите за избора на аржентинеца. \r\n \r\n  Юлиян Марков", "date": "2019.10.30", "title": "The Wall Street Journal: Новият генерален директор на МААЕ се ползва със силната подкрепа на САЩ"}
{"url": "http://www.focus-news.net/news/2019/10/30/2714051/", "text": "Съединените щати ще продължат силната подкрепа на Македония за членството в НАТО, което вече е въпрос на време, но и по пътя й към евроинтеграция, заяви днес специалния представител на  държавни секретар на САЩ за Западните Балкани Матю Палмър по време на визитата му в Скопие, цитиран от македонската редакция на  Радио Voice of America . \r\n„Идвам веднага след ратифицирането на протокола за членство в НАТО от Сената на САЩ. Това е и най-добрият момент да съм тук, след неотдавнашното посещение на държавния секретар на САЩ Майк Помпео. Идвам, за да потвърдя и подсиля подкрепата на САЩ за Северна Македония и нейния европейски път и перспектива “, каза Палмър. \r\nМеждувременно външният министър Никола Димитров каза, че политиците в страната трябва да бъдат упорити и да разрешат всички ключови въпроси  като Закона за прокуратурата. \r\n„Говорихме за членството в НАТО и колко е важно да се отвори европейската глава за македонските интереси и за интересите на Вашингтон. Веднъж попаднахме в капана на разочарованието през 2008 г. и мисля, че това няма да ни отведе далеч, ако паднем отново. Трябва да сме настойчиви и да премахнем и последното извинение, това е Законът за прокуратурата. Нека бъдем още по-подготвени и упорити в намирането на начин да обединим както нашите интереси, така и тези на държавите-членки. Това е част от Европа и Европа не може да остане успешна и силна, ако регионът остане уязвим, \"каза министър Димитров след срещата. \r\nНа среща с вицепремиера и министър на отбраната Радмила Шекеринска темата на разговора е била членството на страната в НАТО \r\n„Ратификацията в американския Сенат и посещението на държавния секретар на САЩ Помпео са силно доказателство за стратегическото партньорство и подкрепата на САЩ за Северна Македония. Неприемането на решение от Европейския съвет за започване на преговори не променя решимостта ни - да работим за постигане на стратегическите ни цели - членство в Европейския съюз и НАТО, \"каза министър Шекеринска след срещата. \r\nШекеринска и Палмър заключиха, че сътрудничеството в областта на отбраната между Македония и САЩ е на най-високо ниво и ще бъде засилено от членството на страната  в НАТО. \r\nСлед Македония Палмър ще посети Сърбия, Косово и Гърция. \r\n \r\n  Юлиян Марков", "date": "2019.10.30", "title": "Матю Палмър: Македония има силната подкрепа на САЩ за членство в ЕС"}
{"url": "http://www.focus-news.net/news/2019/10/30/2714049/mayk-pens-sasht-nyama-da-dopusnat-siriyskite-petrolni-nahodishta-da-popadnat-pod-ruski-ili-iranski-kontrol.html", "text": "САЩ няма да допуснат нефтените находища в Северна Сирия да бъдат контролирани от Русия, Иран или сегашните власти в Дамаск, заяви американският вицепрезидент Майк Пенс в интервю за телевизионния канал PBS, цитиран от  TACC . \r\n\"Не се заблуждавайте! Президентът Тръмп даде да се разбере, че американските сили ще останат в Сирия. Ще използваме тези сили предимно за да осигурим защитата на нефтените находища в Северна Сирия\", каза Пенс. \r\nСпоред него въоръжените сили на САЩ ще взаимодействат със своите съюзници в лицето на въоръжената кюрдска опозиция срещу Сирия. \"Ще работим изключително тясно с нашите кюрдски съюзници, за да гарантираме, че постъпленията от продажбата на този нефт няма да попадат в ръцете на Иран, няма да попадат в ръцете на режима или да попадат в ръцете на Русия\", подчерта Пенс. Освен това, отбеляза той, американските войски ще взаимодействат с кюрдите, така че терористичната групировка  „Ислямска държава“ да не се възроди. \r\nПенс също потвърди, че според него въоръжената коалиция на \"Сирийските демократични сили\", гръбнакът на която се състои от кюрдски войски, е напуснала района на турската мирна операция \"Извор на мира\" на 28 октомври в съответствие със споразуменията на Москва и Анкара. Вицепрезидентът на САЩ призна, че районът, \"честно казано, се контролира от руските сили и силите на сирийския лидер Башар Асад\". \r\n \r\n  Юлиян Марков", "date": "2019.10.30", "title": "Майк Пенс: САЩ няма да допуснат сирийските петролни находища да попаднат под руски или ирански контрол"}
{"url": "http://www.focus-news.net/news/2019/10/30/2714057/pregled-na-novinite-do-6-ch-agentsiya-fokus.html", "text": "САЩ няма да допуснат нефтените находища в Северна Сирия да бъдат контролирани от Русия, Иран или сегашните власти в Дамаск, заяви американският вицепрезидент Майк Пенс в интервю за телевизионния канал PBS, цитиран от  TACC . \r\n\"Не се заблуждавайте! Президентът Тръмп даде да се разбере, че американските сили ще останат в Сирия. Ще използваме тези сили предимно за да осигурим защитата на нефтените находища в Северна Сирия\", каза Пенс. \r\nСпоред него въоръжените сили на САЩ ще взаимодействат със своите съюзници в лицето на въоръжената кюрдска опозиция срещу Сирия. \"Ще работим изключително тясно с нашите кюрдски съюзници, за да гарантираме, че постъпленията от продажбата на този нефт няма да попадат в ръцете на Иран, няма да попадат в ръцете на режима или да попадат в ръцете на Русия\", подчерта Пенс. Освен това, отбеляза той, американските войски ще взаимодействат с кюрдите, така че терористичната групировка  „Ислямска държава“ да не се възроди. \r\nПенс също потвърди, че според него въоръжената коалиция на \"Сирийските демократични сили\", гръбнакът на която се състои от кюрдски войски, е напуснала района на турската мирна операция \"Извор на мира\" на 28 октомври в съответствие със споразуменията на Москва и Анкара. Вицепрезидентът на САЩ призна, че районът, \"честно казано, се контролира от руските сили и силите на сирийския лидер Башар Асад\". \r\n*** \r\n \r\n Общо 43 души бяха арестувани в цяла Турция във вторник заради предполагаемите им връзки с „Ислямска държава“, предава  Anadolu Agency . \r\nВ северозападна провинция Бурса са задържани общо 26 заподозрени, включително 12 граждани на Сирия. В централната провинция Коня са арестувани девет души заради предполагаемите им връзки с джихадистката групировка.  \r\nОще трима заподозрени бяха арестувани в Истанбул. По време на операцията в Истанбул турската полиция е конфискувала  и оръжия, муниции и агитационни материали. \r\nЗаподозрените са били в подготовка на терористична атака по време на церемониите на Деня на републиката в Истанбул, каза източник, пожелал анонимност. \r\nПри отделна операция в южната провинция Мерсин са арестувани петима заподозрени, които са замисляли терористична атака в отговор на  убийството на лидера на „Ислямска държава“ Абу Бакр ал Багдади. \r\n*** \r\n \r\n Европейският съюз окончателно одобри третото отлагане на излизането на Великобритания от ЕС до 31 януари 2020 година, съобщи председателят на Европейския съвет Доналд Туск, цитиран от  TACC . \r\n\"27-те държави от ЕС официално одобриха третото отлагане, което вероятно ще бъде последното. Мои британски приятели, използвайте го добре\", написа Туск в социалната мрежа „Туитър“. \"Аз също се сбогувам с вас, тъй като мисията ми приключва.\" \r\nВ същото време Европейският съвет издаде официално изявление, според което всички 27 лидери на останалите държави в ЕС единодушно са одобрили отлагането на Брекзит до 31 януари 2020 година с писмена процедура. „Оттеглянето на Великобритания може да стане и по-рано - 1 декември 2019 г. или 1 януари 2020 г. - ако до този момент споразумението за оттегляне бъде ратифицирано и от двете страни“, се казва в документа. Европейският съвет потвърди, че текстът на споразумението не може да бъде изменян и че до момента на напускането на Великобритания за нея се прилагат всички права и задължения на пълноправен член на ЕС. \r\n*** \r\n \r\n Москва ще разгледа ответни мерки след експулсирането на руски дипломат от България, каза заместник-министърът на външните работи Александър Грушко пред репортери. Цитиран от  РИА Ноовсти \r\nТой обясни, че така е „прието в дипломатическата практика“. \r\nВ понеделник българската агенция \"Фокус\" цитира Министерството на външните работи на страната, което съобщи, че София е поискала Москва да изтегли един от своите дипломати във връзка с подозрения за разузнавателна дейност. \r\nОтбелязва се, че разследването е проведено от прокуратурата, но е било прекратено поради дипломатическия имунитет на заподозрения. \r\nРуското посолство не коментира ситуацията. \r\nОт изявлението на българската прокуратура става ясно, че разследването е започнало по сигнал на ДАНС. От прокуратурата заявиха , че дипломатическият служител е събирал информация, свързана с държавни тайни от септември 2018 г. \r\nЗа тази цел се твърди, че той редовно се е срещал с висши български служители, които имат достъп до класифицирана информация касаеща България, ЕС и НАТО. \r\n*** \r\n \r\n Македонският премиер Зоран Заев поиска промяната в методологията на преговорите да върви заедно със самите преговори по време на своята съвместна пресконференция с италианския министър-председател Джузепе Конте в Рим, цитиран от скопския вестник  “Независен“ . \r\nНапълно сме съгласни, че процесът на преговори трябва да бъде засилен, по-ефективен, по-конкретен и да даде възможност за обратимост, когато е необходимо. Но също така сме убедени, че процесът на реформиране на методологията на преговори и бъдещето на ЕС може и трябва да протича успоредно с началото и хода на преговорите със Северна Македония и други страни в региона. \r\nЗаев изрази надежда, че обсъждането на новата методология и началото на преговорите със Северна Македония до срещата на върха в Загреб през следващата година ще бъде в интерес на всички. \r\n„Най-доброто за нас и най-доброто за ЕС е да имаме жизнен, активен процес, който ще ни помогне в реформите, които вече сме ангажирани да следваме в наш интерес ... В този момент всякакви алтернативни или експериментални идеи като възможен заместител на членството в ЕС , може да представлява заплаха за стабилността и напредъка на Западните Балкани. Страните от Западните Балкани са заобиколени от държави-членки на ЕС, а ние сме вътре като остров в ЕС, те нямат по-добро бъдеще от членството и реинтеграцията там , където принадлежим - в Европейския съюз. Нашите граждани, 85 процента от тях  искат и очакват членство в ЕС“, каза Заев. \r\nВ своето обръщение, което бе цитирано от правителствената пресслужба, премиерът заяви, че решението на Европейския съвет е разочаровало македонските граждани, че това чувство е споделено от почти целия Европейски съюз и неговите страни-членки и че мнозина коментират, че е направена историческа грешка. Тази историческа грешка, каза Заев, има време и начин да я поправим в следващия период и ние сме готови да работим заедно с нашите партньори от ЕС. \r\nЗаев благодари на своя домакин - министър-председателя на Италия Джузепе Конте на пресконференцията за поканата за днешната среща, която, според него, идва в момент, когато страната има нужда от подкрепа по нейния евроатлантически път. \r\n*** \r\n \r\n Честването на 25 години от установяването на двустранните отношения между Съединените щати и Република Северна Македония догодина, както и предстоящото членство на страната ни в НАТО ще даде допълнителен тласък за по-нататъшно укрепване на стратегическото партньорство между двете приятелски държави, заяви  президентът на Македония Стево Пендаровски, който се срещна със специалния представител на държавния секретар на САЩ за Западните Балкани Матю Палмър, цитиран от македонското електронно издание  ”МКД” . \r\nСтраните обмениха мнения относно двустранните отношения между Република Северна Македония и САЩ, както и за ситуацията в региона, според кабинета на президента Пендаровски. \r\nПрезидентът Пендаровски благодари на Сената на САЩ за ратифицирането на Протокола за присъединяване на Македония към НАТО и изрази увереност, че САЩ ще продължат безрезервната си подкрепа за постигането на стратегическите цели на страната. \r\nПендаровски подчерта значението на неотдавнашното посещение на държавния секретар на САЩ Майк Помпео в Северна Македония, като го посочи като потвърждение на стратегическото партньорство между двете страни и съвместните усилия за стабилен и проспериращ регион. \r\nНа срещата президентът Пендаровски подчерта, че няма други алтернативи за страните от Западните Балкани, освен членството в ЕС. \r\n*** \r\n \r\n Великобритания ще отиде на избори през декември за първи път от почти 100 години след като Джереми Корбин се присъедини към други опозиционни партии, за да подкрепи призива на Борис Джонсън за предсрочни избори, пише британският вестник  The Times \r\nДепутатите подкрепиха избори на 12 декември, след като гласуваха за предпочитаната дата на премиера с 438 срещу  20 гласа. Последните избори през декември  в Обединеното кралство са проведени през 1923 година. \r\nЛидерът на консерваторите беше готов да сключи сделка с либералдемокртаите и Шотландската национална партия да се проведат избори преди Коледа, след като лейбъристите отхвърлиха предложението три пъти. \r\nТова обаче се промени, след като Джереми Корбин обяви, че предварителното условие на неговата партия за избори, Брекзит без сделка да бъде свален от масата, е изпълнено, след като ЕС предостави последното удължаване на процеса на напускане по член 50 от Лисабонския договор. \r\nОпитът на лейбъристите и либералдемократите да преместят датата на изборите на 9 декември обаче се провали. Депутатите гласуваха против 315 срещу 295. \r\nЗаконът все още трябва да премине през Камарата на лордовете в сряда, където колегите все още е възможно те да го върнат в долната камара отново в четвъртък. От Камарата на лордовете обаче ясно заявиха, че не възнамеряват да се опитват да възпрепятстват закона, \r\nПри подготовката за избори на 12 декември парламентът ще се разпусне в сряда, след като депутатите се ангажират с предизборната кампания. \r\nЛидерът на консерваторите и премиер Борис Джонсън  върна в партията 10 от 21-те депутати от консерваторите, които се разбунтуваха срещу правителството заради Брекзит миналия месец, включително сър Никълъс Соумс, внука на Уинстън Чърчил, но не и Филип Хамънд, който беше финансов министър в правителството на Тереза Мей и изявен привърженик на оставането в ЕС, което значи, че той не може да се кандидатира за депутат от торите.", "date": "2019.10.30", "title": "Преглед на новините до 6 ч. (Агенция \"Фокус\")"}
{"url": "http://www.focus-news.net/news/2019/10/30/2714056/pregled-na-osnovnite-temi-v-ruskiya-pechat-agentsiya-fokus.html", "text": "Преговорите за Приднестровието, протестите в Ливан и искането на америкаски конгресмени полкът \"Азов\" на Украинската национална гвардия да бъде обявен за терористична организация са сред темите на руския печат. \r\n*** \r\n Приднестровието ще банкрутира докато текат преговорите за неговия статут, пише руският вестник  “Независимая газета“ \r\nПрезидентът на Молдова Игор Додон и лидерът на Приднестровието Вадим Красноселски се срещнаха, а през ноември ще се проведат преговори в Бавария за решаване на приднестровския конфликт във формат 5 + 2 (Молдова и Приднестровието  - страни; Русия, Украйна, ОССЕ - посредници, ЕС и САЩ - наблюдатели). Приднестровието ще повдигне въпроса за финансовата блокада от Кишинев на приднестровските предприятия. Молдовското правителство води към банкрут Приднестровието, за да го направи по-сговорчиво в политическия диалог. Според молдовския анализатор Анатоли Царан обаче преговорите могат да приключат само при условията на Русия - създаването на Молдовската федерация. Германците, смята експертът, подкрепят тази идея. В района не е имало военни действия от 30 години, населението на двата бряга на Днестър пътува свободно, контролните пунктове на административната граница на Молдова и източния й регион, въпреки че стоят, не ограничават движението на хора, инспекцията е ограничена до проверка на документи. Освен това всяка страна живее собствен живот от 1992 г. насам. Законно Приднестровието остава част от Молдова, но всъщност не е контролирано от Кишинев. Тъй като няма война и хората водят спокоен живот, конфликтът в Приднестровието може да се счита за пример за други горещи точки в постсъветското пространство. Цялостно разрешаване на конфликта обаче далеч не е започнало. Въпреки уверенията на страните, че има добра воля, всяка от тях стои на своите позиции. Кишинев настоява за връщане на Приднестровието под юрисдикцията на Молдова, обещавайки на региона широка автономия. \r\nМеждувременно президентът на Република Молдова Игор Додон обещава на гражданите на страната си бързото й обединение с левия бряг на Днестър. Политологът Анатоли Царан свързва това с предстоящите президентски избори догодина. Той обяснява и блокирането от страна на Националната банка на Молдова на сметките на приднестровските предприятия: „Властите на републиката искат да отслабят приднестровския режим.“ Премиерът Мая Санду, която позволи на Националната банка да „оказва натиск“ върху предприятията на Приднестровието, също ще участва в президентските избори, така че това е нейният изборен ход, смята експертът. Но в същото време той вярва, че приднестровският проблем може да бъде решен само с помощта на Русия. \r\n„Кишинев не трябва да се договаря с Тираспол, а с Москва. Във формата за преговори „5 + 2“ те няма да постигнат съгласие за нищо без Руската федерация; ЕС, САЩ и ОССЕ не се интересуват от Приднестровието, а от Русия. А Руската федерация иска да обедини Молдова с Приднестровието на федерална основа. През 2003 г., когато „планът на Козак“ се подготвяше за подписване, основан на федеративно решение за Република Молдова, Смирнов (бивш президент на Приднестровието. - „НГ“) отказа да го подпише, но тогава Москва го убеди. И президентът на Република Молдова Владимир Воронин не подписа този документ. И сега Тираспол ще направи всичко, което казва Москва“, предполага Царан. \r\nЗамeстник-министърът на икономическото развитие на Приднестровието Мария Глушкова потвърди, че показателите за производство имат отрицателен ефект, включително „блокиране на сметките на някои приднестровски предприятия в банки на Република Молдова“. Глушкова заяви, че тази година производството в Молдовския металургичен завод (ММЗ) в приднестровския град Рибница е спаднало с 30%. Намаление на обемите на производство се наблюдава и в леката промишленост. \r\nМеждувременно Националната банка на Република Молдова обяви, че е затегнала правилата за борба с прането на пари във връзка с новите международни изисквания и че само 4 от над 420 приднестровски компании отказаха да ги спазват. \r\nПроблемът със сметките на приднестровските предприятия в молдовските банки е на първо място в икономическата и политическата информация, разпространена през последния период от пресата в Тираспол. Ръководителят на Министерството на външните работи на Приднестровието Виталий Игнатиев заяви, че „като блокира банковите сметки на приднестровските предприятия, Молдова всъщност създава проблеми за Европейския съюз“, тъй като това би застрашило договорите за доставка, сключени между компаниите на левия бряг на Днестър и европейските търговски партньори. Трябва да се отбележи, че две трети от износа на Приднестровието отиват за страните от ЕС, Канада и САЩ. Дискусиите за това как да се преодолее настоящата проблемна ситуация в банковия сектор, както и перспективите за двустранно сътрудничество между страните в тази област ще продължат на Баварската конференция за мерки за изграждане на доверие, която ще се проведе в Германия в началото на ноември. \r\n*** \r\n \r\n Ливанският премиер Саад Харири обяви оставката си от премиерския пост. Премиерът смята тази стъпка за „положителен шок“ в опит да защити Ливан „от пожар и икономически колапс“, тъй като всички усилия, предприети от правителството по-рано за преодоляване на кризата, бяха неуспешни: продължаващите демонстрации, обхванали поне една трета от населението, вече парализираха страната. Протестиращите отказват да водят диалог с правителството и не приемат предложеният от него пакет от реформи, пише председателят на Комисията по външните работи на Съвета на Федерацията на Русия Константин Косачов в материал, публикуван от руския вестник  “Российская газета“ , представен без редакторска намеса. \r\nНе може да се каже обаче, че говорим за някакви междуетнически или междурелигиозни сблъсъци. Исканията на демонстрантите имат социално-политически характер и са свързани с доста типичен набор от теми за страните от региона: икономика, безработица, корупция. Много от тях, както се казва, са се натрупали и са преминали в спонтанни действия. \r\nВъпросът е обаче според кой сценарий всичко ще продължи по-нататък, кой и как ще се възползва от тази ситуация сега и дали мирният протест ще прерасне в нещо повече. \r\nВъв всеки случай тези, които се интересуват от „разбъркване“ на ливанската „колода“, вече се появиха: по-специално Reuters, позовавайки се на представител на Държавния департамент на САЩ, вече съобщи, че САЩ подкрепят призива на протестиращите в Ливан. Нека припомня, че през септември САЩ отказаха да издадат виза на министъра на здравеопазването на Ливан Джамил Джабак за участие в събитията от Общото събрание на ООН в Ню Йорк. Причината е проста: Вашингтон подозира министъра във връзка с шиитската групировка „Хизбулла“, която САЩ счита за терористична. \r\nМежду другото, лидерът на ливанската \"Хизбулла\" (която не участва в протестите) Хасан Насрала вече заяви, че \"сред активистите на протестното движение има фигури, свързани с чуждестранни посолства и разузнавателни служби\". Според него \"Ливан се е превърнал в арена на външна и регионална намеса. Имаме доказателства, че има сили, които искат да тласнат страната към нова гражданска война\", а отказът на лидерите на протестното движение да започнат диалог с президента Мишел Аун  доказва \"за съществуването на конспирация срещу Ливан.\" \r\nКакто и да е, убеден съм, че всички здрави сили в самия Ливан и в съседните държави, както и в Русия, традиционно дружелюбна към Ливан, се интересуват от мирно разрешаване на кризата и оставката на Саад Харири може да бъде стъпка в тази посока. Нека да видим реакцията на улицата, защото нейната готовност за диалог е важен показател за конструктивното настроение и способността да се търси разумен изход. Алтернативата е добре позната на всички в съседните страни и досега силовите сценарии не са донесли щастие. Е, може би на някои външни сили. \r\n*** \r\n \r\n Полкът \"Азов\", който е част от Националната гвардия на Украйна, може да бъде обявен  за терористичен в САЩ. Четиридесет конгресмени се обърнаха към държавния секретар на САЩ Майк Помпео със съответен апел. Представители на Демократическата партия твърдят, че бойци на радикална единица участват в масови екзекуции. Бойците в отговор проведоха митинг край стените на украинското външно министерство. Те поискаха външното министерство да реагира на ситуацията, пише руският вестник  “Известия“ . \r\nВ писмото „Азов“ се определя като ултранационалистическа организация, която открито приема екстремисти в своите редици. Демократите припомниха, че Конгресът забранява отпускането на средства за финансиране на полка „Азов“. Освен това в ООН бяха отчетени нарушения на правата на човека както и изтезания от войници от полка. „Въпреки тези факти„ Азов “продължава да набира, радикализира и обучава американски граждани от години“, заявиха членове на Камарата на представителите. \r\nМного бойци споделят неонацистка, антисемитска, расистка идеология. Символите на звеното използват елементи от военните части на Третия райх. Емблемата на полка е обозначена с Wolfsangel (\"Wolf Hook\"), който е бил използван от 2-ра SS танкова дивизия \"Das Reich\". \r\nЗападните медии многократно са писали за дейността на „Азов“. В публикациите се подчертава, че идеологията на батальона привлича екстремисти от цял свят. Медиите писаха за гръцки, италиански, норвежки и шведски участници, а според различни информации в „Азов“ има около три дузини националности. \r\nВ същото време западни структури участват в обучението на бойци от частта. Според разследването на международната журналистическа група „Белингкет“, обученията се организират, по-специално, от полската военна компания European Security Academy (ESA). След публикуването на разследването, компанията незабавно изтрива съответното съобщение. \r\nРедица американски анализатори смятат за вероятен националистически преврат в Украйна. „Вашингтон не е доволен от такова развитие. Това ще означава поражение на американската политика в Украйна. Затова САЩ се опитват да сложат „червени флагчета“ за националистите чрез информационно дискредитиране, чрез подаване на сигнали до политическите елити“, обяснява пред \"Известия\" Руслан Бортник, директор на украинския Институт за анализ и управление на политиката.", "date": "2019.10.30", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/10/30/2714055/velikobritaniya-otiva-na-izbori-komentari-v-britanskiya-pechat-agentsiya-fokus.html", "text": "Насрочването на изборите на 12 декември е централна тема на британския печат. \r\n*** \r\n Великобритания ще отиде на избори през декември за първи път от почти 100 години след като Джереми Корбин се присъедини към други опозиционни партии, за да подкрепи призива на Борис Джонсън за предсрочни избори, пише британският вестник  The Times \r\nДепутатите подкрепиха избори на 12 декември, след като гласуваха за предпочитаната дата на премиера с 438 срещу  20 гласа. Последните избори през декември  в Обединеното кралство са проведени през 1923 година. \r\nЛидерът на консерваторите беше готов да сключи сделка с либералдемокртаите и Шотландската национална партия да се проведат избори преди Коледа, след като лейбъристите отхвърлиха предложението три пъти. \r\nТова обаче се промени, след като Джереми Корбин обяви, че предварителното условие на неговата партия за избори, Брекзит без сделка да бъде свален от масата, е изпълнено, след като ЕС предостави последното удължаване на процеса на напускане по член 50 от Лисабонския договор. \r\nОпитът на лейбъристите и либералдемократите да преместят датата на изборите на 9 декември обаче се провали. Депутатите гласуваха против 315 срещу 295. \r\nЗаконът все още трябва да премине през Камарата на лордовете в сряда, където колегите все още е възможно те да го върнат в долната камара отново в четвъртък. От Камарата на лордовете обаче ясно заявиха, че не възнамеряват да се опитват да възпрепятстват закона, \r\nПри подготовката за избори на 12 декември парламентът ще се разпусне в сряда, след като депутатите се ангажират с предизборната кампания. \r\nЛидерът на консерваторите и премиер Борис Джонсън  върна в партията 10 от 21-те депутати от консерваторите, които се разбунтуваха срещу правителството заради Брекзит миналия месец, включително сър Никълъс Соумс, внука на Уинстън Чърчил, но не и Филип Хамънд, който беше финансов министър в правителството на Тереза Мей и изявен привърженик на оставането в ЕС, което значи, че той не може да се кандидатира за депутат от торите. \r\n*** \r\n \r\n Изборите на 12 декември предоставят шанс Брекзит най-после да бъде извършен, пише британският евроскептичен вестник  Daily Express   \r\nОпитите на Борис Джонсън да насрочи общи избори най-накрая успяха, след като депутатите гласуваха да подкрепят предсрочен вот. \r\nБританските депутати подкрепиха законопроекта за предсрочни избори на Борис Джонсън с 438 срещу 20 гласа. Гласоподавателите ще се отправят към урните в четвъртък на 12 декември в предколедните избори. Парламентът ще бъде пророгиран в понеделник на 4 ноември, за да позволи на депутатите да агитират за предстоящите избори. \r\nОпозиционните лидери се надяваха да бъдат приети изменения, позволяващи на 16 и 17-годишните и граждани на ЕС да гласуват на изборите. \r\nНо заместник-председателят на парламента Линдзи Хойл отхвърли тази възможност. \r\nПравителството беше казало, че ще изтегли законопроекта, ако някое от тези изменения бъде прието. \r\nКоментирайки гласуването на Парламента за предсрочни общи избори, той каза: „Тези избори са шанс за едно поколение да преобразим страната ни и да защитим интересите, които задържат хората. \r\nПремиерът Джонсън се надява, че гласуването в национален мащаб ще доведе до парламентарно мнозинство, така че той да може да получи ясен мандат за Брекзит. \r\nВ момента неговата партия има благоприятна преднина в проучванията с 37 процента от гласовете, следван от лейбъристите  с 24 процента. \r\nБрекзит-партията на Найджъл Фараж също ще се стреми да се възползва от гласуването на евроскептиците, особено в северните избирателни райони. \r\n*** \r\n \r\n Правителството ще оттегли законопроекта за изборите, ако опозицията внесе ключови поправки в него, пише британският вестник  The Guardian . \r\nАко някой има някакво съмнение по този въпрос, Даунинг Стрийт потвърди, че ще оттегли законопроекта за общите избори, ако депутатите внесат изменения за снижаване на  възрастта на гласуване до 16 или 17  години или разреши на гражданите на ЕС да участват в изборите, пише вестникът. \r\nГоворителят на Борис Джонсън вече каза, че подобен ход ще доведе до \"административен хаос\" и ще противоречи на конвенцията, че промените във възрастта за правото на гласуване се правят с течение на времето и чрез консултации, а не по друг начин. \r\nИзточник от офиса на премиера потвърди обаче, че подобни изменения биха били фатални за законопроекта: \r\nНе можете честно да казвате, че подкрепяте избори на 12 декември и гласувате за промяна на възрастта за гласуване. Съвсем ясно е, че вотът за промяна на възрастта за гласуване би довел до шестмесечно забавяне. \r\nСпоред информация на вестника тези две поправки няма да бъдат подлагани на гласуване, което означава, че перспективата правителството да претърпи поражение по тези въпроси и след това да реши да изтегли законопроекта, вероятно е премахната.", "date": "2019.10.30", "title": "Великобритания отива на избори – коментари в британския печат (Агенция „Фокус“)"}
{"url": "http://www.focus-news.net/news/2019/10/30/2714048/nikos-dendias-gartsiya-shte-sledi-otblizo-kak-severna-makedoniya-izpalnyava-prespanskoto-sporazumenie.html", "text": "Гърция ще продължи да \"следи отблизо\" \"пълното спазване\" от страна на Северна Македония на условията, поставени в Преспанското споразумение, заяви министърът на външните работи Никос Дендиас, след като премиерът на страната Зоран Заев предупреди, че част от сделката, която приключи десетилетния спор с Гърция може да бъде изложен на риск, тъй като някои клаузи са свързани с перспективите за присъединяване на гръцката северна съседка към ЕС, цитира думите му електронното издание на гръцкия вестник  Kathimerini .  \r\n„Премиерът Заев отново се възползва от присъщите проблеми на Преспанското споразумение, за които знаехме и за които вече бяхме предупредили. Сделката вече даде резултати и донесе ползи на Северна Македония, тъй като пътят й към интеграция в НАТО беше отворен “, каза той. \r\n„Нашата цел е да разрешим проблемите и да смекчим негативните последици от споразумението по европейския път. Поради тази причина, ние ще продължим да следим отблизо пълното спазване от нашите съседи на техните отговорности.\" \r\n \r\n  Юлиян Марков", "date": "2019.10.30", "title": "Никос Дендиас: Гърция ще следи „отблизо“ как Северна Македония изпълнява Преспанското споразумение"}
{"url": "http://www.focus-news.net/news/2019/10/30/2714059/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nДнес облачността от север-североизток ще продължи да се увеличава и до вечерта ще обхване цялата страна, но превалявания от дъжд ще има само в северните и източните райони. Вятърът от североизток ще се усили и с него ще започне да нахлува студен въздух. Максималните температури ще бъдат в много широки граници – от 9°-10° в североизточните райони до 22° в югозападните. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.; \r\nДвижението в участъка от км 159+715 до км 162+280 посока Бургас се осъществява с повишено внимание поради изграждането на пътна връзка към обект: ,,Търговски крайпътен обект - бензиностанция с АГСС, обслужваща сграда, КТП и паркинг за леки автомобили, и подобект: Локално платно с етапни пътни връзки към АМ „Тракия“. Ограничено е използването на аварийната лента в участъка, както и скоростта е ограничена до 70 км/ч. Участъкът е сигнализиран с пътни знаци. Срок до 30.10.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г.; \r\nДвижението при км 21+931 в двете платна поетапно се осъществява в една лента поради оборудване на рамка за ТОЛ система. Участъкът е сигнализиран с пътни знаци. Срок до 31.10.2019 г. \r\nОбласт Кюстендил: \r\nДвижението в участъка п.в. „Кочериново“ – п.в. „Благоевград“ от км 85+130 до км 90+620 посока ГКПП „Кулата“ е ограничено поради ремонтни дейности на асфалтовата настилка в участъка от км 87+400 до км 87+640. Движението се осъществява по път I-1 Кочериново – Благоевград. Участъкът е сигнализиран с пътни знаци. Срок до 30.10.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: \r\nДвижението в участъка Сопот – Микре от  км 25+000 до км 37+000 се осъществява с повишено внимание поради възстановяване на ограничителни системи. Срок до 01.11.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижението в участъка Търговище – Белокопитово от км 228+600 до км 258+827 се ограничава поради взривни дейности свързани с изграждането на АМ „Хемус“. \r\nОбходен маршрут: път II-49 Търговище – Трапище, път II-51 Трапище – Лозница – Пресяк, път I-2 Разград – Шумен. Срок от 16:00 ч. до 17:00 ч. на 30.10.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-99: Движението по път II-99 Бургас – Атия при км 6+220 в района на Отманли се осъществява в една лента поради оборудване на съществуващо автоматично устройство записващо пътния трафик. Участъкът е сигнализиран с пътни знаци и скоростта е ограничена до 50 км/ч. Срок до 30.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: няма ограничения. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-301: Движението по път III-301 Летница – Умаревци в участъка Летница – Александрово от км 26+650 до км 27+250 се осъществява с повишено внимание поради полагане на електрозахранваща линия. Срок до 30.10.2019 г.; \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 31.10.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 31.10.2019 г.; \r\nПът III-843: Движението по път III-843 Каратепе – Сърница от км 40+000 до км 45+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 01.11.2019 г.; \r\nПът III-843: Движението по път III-843 с. Сърница – гр. Доспат от км 45+500 до км 47+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 01.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът ІІІ-603: Движението по път ІІІ-603 Радомир – Копаница – Косача от км 0+800 до км 8+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-623: Движението по път III-623 Калотинци – Реянци от км 55+000 до 62+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът ІІІ-3005: Движението по път III-3005 Петърница – Беглеж от км 15+000 до км 30+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-641: Движението по път III-641 Калофер – жп гара Ботев – Марино поле – Баня в района на гара Ботев се ограничава поради ремонт на еластична прелезна настилка и железопътен път. Участъкът е сигнализиран с пътни знаци. \r\nОбходен маршрут: път I-6 Калофер – Васил Левски – Карлово и включване по път II-64 Карлово – Баня в двете посоки. Срок до 31.10.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.11.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности:  \r\nПът III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 11.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 11.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г. \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІI-867: Движението по път ІІ-867 Златоград – Мадан при км 81+020 се осъществява в една лента поради изграждането на стационарна контролна единица на електронна система за събиране на такси за ползване на републиканската пътна мрежа. Участъкът е сигнализиран с пътни знаци. Срок до 31.10.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 София – Бучин проход при Костинброд от км 6+520 до км 7+100 е ограничено за МПС над 12 т. поради ремонтни дейности на асфалтовата настилка.  \r\nОбходен маршрут: през уличната мрежа на Костинброд, като се регулира с пътни знаци и светофарна уредба. Срок до 08.11.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът II-16: Движението по път II-16 Своге – София при Своге от км 54+607 до км 54+872 се осъществява с повишено внимание поради ремонт на тротоарни конзоли на мостово съоръжение. Участъкът е сигнализиран с пътни знаци и скоростта е ограничена до 30 км/ч. Срок до 01.11.2019 г.; \r\nПът II-18: Движението по път II-18 Софийски Околовръстен път от надлеза при „Филиповско шосе“ до хотел „Симона“ от км 59+000 до км 0+780 се осъществява с повишено внимание поради ремонтни дейности на асфалтовата настилка поетапно и в двете посоки. Участъкът е сигнализиран с пътни знаци. Срок до 30.10.2019 г. \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Бучин проход при Костинброд от км 6+520 до км 7+100 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът III-554: Движението по път III-554 Раднево – Гълъбово от км 20+000 до км 47+400 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.30", "title": "Актуална пътна обстановка"}
{"url": "http://www.focus-news.net/news/2019/10/30/2714060/predstoyashti-sabitiya-v-stranata-za-30-oktomvri-agentsiya-fokus.html", "text": "*** \r\n \r\nОт 11.00 часа в голямата зала на Столична община държавният глава Румен Радев ще участва в тържественото събрание, посветено на 75 години от създаването на Съюза на учените в България. \r\n \r\n*** \r\n \r\nОт 14.00 часа в Гранитна зала на Министерския съвет ще се проведе заседание на Националният съвет за тристранно сътрудничество. \r\n \r\n*** \r\n \r\nОт 09.00 часа в Зона 21 на ул. „Христо Белчев“ 3, партер, Националният център по обществено здраве и анализи (НЦОЗА), организира диалог по проект: „RECOVER-E: Мащабно приложение на психично-здравни грижи, базирани в общността, за хора с тежки психични заболявания в Европа“. \r\n \r\n*** \r\n \r\nОт 11.15 часа в зала „Панорама“ на Sofia Event Center, Paradise Center, ет.3., Нели Недялкова, директор „Продажби и маркетинг“ на BNP Paribas Personal Finance за Централна и Източна Европа, Жозе Салойо, управител на БНП Париба Лични Фианнси в България и Людмила Петрова, мениджър „Оперативен маркетинг“ на БНП Париба Лични Финанси в България ще представят новото издание на класацията „Топ 10 на изплащане“ за 2019 година и финтех иновациите, които променят представата за партньорство между финансовите компании и търговците. \r\n \r\n*** \r\n \r\nОт 11.30 часа в Литературен клуб „Перото“ ще се проведе информационна среща за здравни журналисти по повод Световния ден за борба с инсулта. \r\n \r\n*** \r\n \r\nОт 13.15 часа в Столична библиотека ученици от 11 клас на 127 СУ „Иван Денкоглу“ ще четат свои стихове. \r\nОт 17.30 часа в Столична библиотека ученици от 30 СУ „Братя Миладинови“ ще представят изложбата „Спомени от лятото“. \r\n \r\n*** \r\n \r\nОт 19.00 часа на театралната сцена на Столична библиотека най-обичаното представление на Йордан Радичков ще бъде представено пред гости и жители на столицата по повод 90 години от рождението на автора. \r\n \r\n*** \r\n \r\nВ 10.30 часа в ПГ „Цар Иван Асен II” (Цветните) ще се проведе изнесен урок по родолюбие на тема „Станимашки будители”. \r\n \r\n*** \r\n \r\nВ 10.30 часа в зала № 305, ет. 3 в сградата на Община Асеновград ще бъде дадена заключителна пресконференция за приключване на дейностите по проекта за рехабилитация на ВиК мрежа с изграждане на ПСОВ и отчитане на постигнатите резултати. \r\n \r\n*** \r\n \r\nВ 12.00 часа на Пречиствателната станция за отпадъчни води ще се състои официалната церемония „рязане на лента“ на проект „Проект за рехабилитация на водоснабдителната и канализационната мрежа с изграждане на ПСОВ за гр. Асеновград, България“. \r\n \r\n*** \r\n \r\nОт 10.00 часа в зала „Георги Баев“ на КЦ „Морско казино“ ще се проведе първото заседание на Общински съвет Бургас - мандат 2019-2023 г.  \r\n \r\n*** \r\n \r\nОт 10.30 часа в пресклуба на БТА ще се състои пресконференция на Бюрото по труда, Инспекцията по труда и Дирекцията за социално подпомагане.  \r\n \r\n*** \r\n \r\nОт 16.00 часа в библиотеката на НЧ „Надежда-1869“ ще се състои среща с поетесата Елица Кръстева /група възрастни/. \r\n \r\n*** \r\n \r\nОт 17.00 часа в Изложбени зали „Рафаел Михайлов“ ще бъде открита изложба-живопис „Мир и любов на планетата“ на Румяна Антонова. \r\n \r\n*** \r\n \r\nОт 17.30 часа в Регионална бибилотека „Михалаки Георгиев“ временно изпълняващият длъжността кмет на Община Видин инж. Цветан Асенов ще бъде гост на откриването на документална изложба „Всичко, което съм сторил, сторих го за Отечеството“. Експозицията е по повод Деня на будителите. \r\n \r\n*** \r\n \r\nОт 13.00 часа в НЧ „Напредък-1869“ Държавен куклен театър – Бургас представя мюзикъла „Снежанка и седемте джуджета“. \r\n \r\n*** \r\n \r\nОт 18.30 часа в НЧ „Напредък-1869“ Държавна опера – Бургас, представя мюзикъл в две действия „Целуни ме, Кейт“ по Коул Портър. \r\n \r\n*** \r\n \r\nОт 11.00 часа в Бизнес-залата в Общината, ще се проведе информационна среща по проекта за патронажна грижа за възрастни хора. \r\n \r\n*** \r\n \r\nОт 10.30 часа в сградата на Общината ще се проведе среща във връзка с проекта \"Остани чист, кажи НЕ на корупцията\". \r\n \r\n*** \r\n \r\nОт 9.00 часа в хотел „Империал“, Аграрен университет – Пловдив организира регионална работна среща на тема „Възможности и ограничения за използване на пречистени отпадъчни води в селското стопанство”. \r\n \r\n*** \r\n \r\nОт 10.30 часа в Зала № 10 на Окръжен съд – Пловдив ще се проведе възстановка на съдебен процес по действителен казус. \r\n \r\n*** \r\n \r\nВ 09.00 часа в зала 10 на Окръжния съд ще се проведе заседание по делото срещу Веска Х., обвинена в умишлено убийство.  \r\n \r\n*** \r\n \r\nВ 10.30 часа в зала 10 на Окръжен съд ще се състои възстановка на съдебен процес по действителен казус.  \r\n \r\n*** \r\n \r\nВ 11.00 часа заместник-кметът Стефан Стоянов ще присъства на откриването на  новата учебна зала в Професионалната гимназия по електротехника и електроника - Пловдив. \r\n \r\n*** \r\n \r\nОт  10.00 часа  ще дадат пресконференция ПП АБВ - националният лидер на АБВ Румен Петков и областният лидер Цветан Антов. \r\n \r\n*** \r\n \r\nОт 9.00 часа в храм „Св. Теодор Тирон“ ще бъде отслужена заупокойна света литургия в памет на митрополит Методий Кусев.", "date": "2019.10.30", "title": "Предстоящи събития в страната за 30 октомври (Агенция „Фокус“)"}
{"url": "http://www.focus-news.net/news/2019/10/30/2714058/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nПоради ниското ниво на река Дунав фериботната платформа, обслужваща фериботната връзка Оряхово – Бекет, е преустановила работа.", "date": "2019.10.30", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/30/2714063/prezidentat-rumen-radev-shte-uchastva-v-tarzhestvenoto-otbelyazvane-na-75-godini-ot-sazdavaneto-na-sayuza-na-uchenite-v-balgariya.html", "text": "Президентът Румен Радев ще участва в тържественото отбелязване на 75 години от създаването на Съюза на учените в България. Това съобщиха от  прессекретариата на държавния глава . От 11.00 часа държавният глава Румен Радев ще участва в тържественото събрание, посветено на 75 години от създаването на Съюза на учените в България. Събитието ще се проведе в голямата зала на Столична община на ул. „Московска“ 33.", "date": "2019.10.30", "title": "Президентът Румен Радев ще участва в тържественото отбелязване на 75 години от създаването на Съюза на учените в България"}
{"url": "http://www.focus-news.net/news/2019/10/30/2714061/predstoyashti-mezhdunarodni-sabitiya-za-30-oktomvri-agentsiya-fokus.html", "text": "*** \r\n  Посещение на руския президент Владимир Путин \r\n \r\n*** \r\n  Начало на работата на Сирийския конституционен комитет \r\n \r\n*** \r\n  Международен „Форум за единство“ с участието на украинския президент \r\n \r\n*** \r\n  Първо посещение на японски туристи на Южните Курилски острови \r\n \r\n*** \r\n  Визита на генералния секретар на НАТО Йенс Столтенберг \r\n \r\n*** \r\n  Среща на министрите на силовите ведомства на страните от Америка", "date": "2019.10.30", "title": "Предстоящи международни събития за 30 октомври  (Агенция \"Фокус\")"}
{"url": "http://www.focus-news.net/news/2019/10/30/2714054/the-jerusalem-post-shte-otkloni-li-hizbulla-vnimanieto-ot-protestite-v-livan-atakuvayki-izrael.html", "text": "Израел следи отблизо северния си съсед след съобщението на ливанския премиер Саад Харири , че той подава оставка след близо две седмици протести и насилие в Бейрут и в други ливански градове, пише израелското англоезично издание  The Jerusalem Post . \r\nОставката на Харири дойде малко след като протестиращите в ливанската столица бяха нападнати от въоръжени лица, принадлежащи на „Хизбулла“ и „Амал“, две групировки, които заявиха, че са против оставката му. \r\nХарири отхвърли заповедите на лидера на \"Хизбулла\" Хасан Насрала. Преди оставката му Насрала отхвърли идеята и за всеки ход на свалянето на президента Мишел Аун, като заяви, че страната ще бъде вкарана в хаос при подобен сценарий. \r\n\"С оглед на тежката финансова, икономическа и житейска ситуация в страната, с оглед на сигурността и политическото напрежение, които преобладават в региона ...евентуален вакуум ще доведе до хаос, до колапс\", каза Насрала и добави, че демонстрациите са били използвани от регионални и международни врагове. \r\n„Страхувам се, че има такива, които искат да завземат страната ни и да генерират социално и политическо напрежение и да го доведат до гражданска война.“ \r\nЛиванският министър на вътрешните работи Рая Хафар Ел Хасан написа в социалната мрежа „Туитър“, че оставката на Харири е „необходима за предотвратяване на граждански сблъсъци“, както се случи по-рано във вторник. \r\nНо Харири е само един от многото от официалните лица, призовани да се оттеглят от участниците в масовите протести. \r\nИма още много, политическият елит, обвинен от улицата в корупция и лошо управление на държавните финанси, които доведоха Ливан до икономически колапс, който не е наблюдаван от гражданската война от 1975 до 1990 година. \r\nСкандиранията на протестиращите „Всички означава всички“ ясно се чуваха от улиците на Ливан след оставката на Харири. \r\nЛиван е гневен и е малко вероятно протестите да утихнат скоро,  освен ако „Хизбулла“ не изпрати своите биячи . \r\nСъздадена през 80-те години с помощта на Иран като групировка за съпротива срещу израелската окупация на Южен Ливан, „Хизбулла“ е дълбоко вградена в ливанската политика и общество. Десетки хиляди ливански шиити разчитат на групировката за социална, медицинска и финансова подкрепа. \r\nТова не е първият път, когато Хасан Насрала насочи оръжията на своите главорези срещу ливанския народ, пише изданието. \r\nБащата на Харири, бившия ливански премиер Рафик Харири, беше убит от кола-бомба през 2005 г., за което бяха обвинявани Сирия и „Хизбулла“. Кедровата революция в Ливан, довела до оттеглянето на сирийските войски, се роди от гнева на убийството на Харири. \r\nЧетиринадесет години по-късно улиците отново заговориха и гласовете им не могат да бъдат игнорирани. Дори от „Хизбулла“, най-опасният враг на Израел след Иран. \r\nДокато улиците не призовават за оставката на Насрала, какво ще направи той? Ще се опита ли да отклони вниманието от протестите в Ливан, като атакува Израел? \r\n \r\n  Юлиян Марков", "date": "2019.10.30", "title": "The Jerusalem Post: Ще отклони ли „Хизбулла“ вниманието от протестите в Ливан, атакувайки Израел"}
{"url": "http://www.focus-news.net/news/2019/10/30/2714067/v-burgas-shte-se-provede-parvoto-zasedanie-na-noviya-obshtinski-savet.html", "text": "Първото заседание на Общински съвет Бургас - мандат 2019 - 2023 г., ще се проведе от 10.00 часа в зала „Георги Баев“ на Културен център „Морско казино“. Това съобщиха от пресцентъра на  Община Бургас . Клетва по чл.23, ал.1 от ЗМЗСМА ще положат избраните за общински съветници, кметът на Община Бургас и кметове на кметства в общината.", "date": "2019.10.30", "title": "В Бургас ще се проведе първото заседание на новия Общински съвет"}
{"url": "http://www.focus-news.net/news/2019/10/30/2714065/sport-despodov-otnovo-geroy-za-shturm.html", "text": "Кирил Десподов още веднъж показа, че се намира в блестяща форма. Българският национал отбеляза единия от головете за Щурм (Грац), който победи с 2:0 Капфенберг и се класира за четвъртфиналите в турнира за Купата на Австрия.  Десподов се разписа в началото на второто полувреме, а тимът му игра почти цял мач с човек по-малко заради червен картон на Анастасиос Авлонитис в 22-ата минута. Малко преди почивката домакините, които са на дъното във втора дивизия, пропуснаха дузпа. Следващият мач на тима, воден от Нестор Ел Маестро, е на 2 октомври срещу участника в групите на Лига Европа Волфсбергер. В момента Щурм е на пето място в Бундеслигата.", "date": "2019.10.30", "title": "Спорт: Десподов отново герой за Щурм"}
{"url": "http://www.focus-news.net/news/2019/10/30/2714062/nimh-vyatarat-ot-severoiztok-shte-se-usili-i-s-nego-shte-zapochne-da-nahluva-studen-vazduh-ochakvat-se-prevalyavaniya-v-severnite-i-iztochnite-rayoni.html", "text": "Днес облачността от север ще продължи да се увеличава и до вечерта ще обхване цялата страна, но превалявания от дъжд ще има само в северните и източните райони. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Вятърът от североизток ще се усили и с него ще започне да нахлува студен въздух. Максималните температури ще бъдат в широки граници – от 9°-10° в североизточните райони до 22° в югозападните. Атмосферното налягане се повишава и ще бъде малко по-високо от средното за месеца. \r\nНад Черноморието ще бъде облачно с превалявания от дъжд. Ще духа умерен до силен север-североизточен вятър. Максималните температури на въздуха ще са между 14° и 17°. Температурата на морската вода е 19°. Вълнението на морето ще се усили до 3-4 бала.    \r\nНад планините облачността от север също ще се увеличава, но през деня ще се задържи почти без валеж. Ще духа слаб, по високите и открити части - умерен, предимно западен вятър. Максимална температура на височина 1200 метра - около 13°, на 2000 метра – около 7°.", "date": "2019.10.30", "title": "НИМХ: Вятърът от североизток ще се усили и с него ще започне да нахлува студен въздух, очакват се превалявания в северните и източните райони"}
{"url": "http://www.focus-news.net/news/2019/10/30/2714070/denyat-30-oktomvri-v-balgarskata-istoriya.html", "text": "1912 г. По време на Балканската война войските на 1-а и 3-а армия излизат пред Чаталджанската позиция. \r\n1915 г. - По време на Първата световна война части на 7-а и 11-а пехотна дивизия преминават в настъпление и отхвърлят 122-а френска дивизия на десния бряг на р. Черна (Македония). \r\n1944 г. По време на Втората световна война частите на 2-а пехотна дивизия форсират р. Пчиня и излизат на подстъпите на Куманово (Македония). \r\n1944 г. Основава се Съюз на научните работници в България с пръв председател академик Асен Хаджиолов. В състава му влизат известни български учени като проф. д-р Асен Хаджиолов, проф. Георги Павлов, Тодор Самодумов, д-р Дончо Костов, д-р Кирил Драмалиев, Владимир Христосков, Никола Алтънски, Пейчо Поппетров, Жак Натан, Евгени Каменов, Ангел Ангелов, д-р Михаил Геновски, д-р Димитър Йорданов, д-р Вера Златарева, доц. Александър Бурмов, Кирил Братанов. \r\n1976 г. - Създава се Българско нумизматично дружество. \r\n \r\n2000 г. \r\nБългарският представител в Пакта за стабилност Никола Карадимов подава оставка в знак на протест срещу позицията на Асен Агов против Пакта.  \r\nНикола Карадимов e роден на 25 октомври 1942 г. в Пловдив. Завършва Висшия институт по строителство и архитектура. Има специализация по жилищна политика в Националния жилищен институт в Брюксел, Белгия (1976 г.) и в Съсекския университет в Англия (1991 г.). Работи като проектант на електрически централи, жилищни сгради, училища и спортни съоръжения. Главен проектант на болници, училища и детски градини в страни от Третия свят. От 1987 г. до 1991 г. Карадимов работи като директор и главен директор по жилищна политика в Министерството на строителството и архитектурата и като представител на България в работната група по жилища при Европейската икономическа комисия към ООН. През 1991-1992 г. е министър на регионалното развитие, жилищната политика и строителството. От 1993 г. до 1997 г. Карадимов е посланик на Република България в Кралство Дания. В периода 1997-1999 г. е посланик на Република България в Европейските общности – Брюксел. През 2000 г. – национален координатор на Република България по Пакта за стабилност в Югоизточна Европа. Никола Карадимов владее английски, френски и руски. \r\n \r\n1996 г. \r\nВ София пристига мисия на МВФ, ръководена от заместник-директора на първи отдел Майкъл Деплер. Той води преговори по структурните реформи с вицепремиера Дончо Конакчиев, председателя на Народното събрание - Благовест Сендов и с лидера на СДС - Иван Костов. За излизане на България от кризата МВФ предлага да се въведе валутен борд. Той е въведен на 1 юли 1997 г. \r\n \r\n1990 г. \r\nОсновано е българско сдружение \"Хелзинкски наблюдател\". На 5 април 1992 г.  \r\nза председател на \"Хелзинкски наблюдател\" е избран Румен Воденичаров. \r\n \r\n1981 г. \r\nПровежда се шести конгрес на Съюза на българските журналисти. \r\nСъюзът на българските журналисти е професионално-творческа организация на журналисти. Създаден е на 20 октомври 1955 г. Продължава дейността на Съюза на журналистите в България (основан 1944 г.), който обединява Дружеството на столичните журналисти (основан 1907 г.) и Съюза на провинциалните професионални журналисти (основан през 1924 г.). Има 5 600 члена и 161 дружества. Най-старата и най-многобройна журналистическа организация в България. Първи председатели - П. Пенчев; Вл. Топенчаров, Славчо Васев и др. Членува в Международната организация на журналистите (МОЖ) от 1947 г. Председател на УС (от 1998 г.) е Ал. Ангелов. Издания на СБЖ са  в-к “Поглед” (1930 г.) и сп. “Български журналист” (1959-1994 г.). \r\n \r\n1979 г. \r\nЗавършва официалното посещение на министъра на външните работи на Гърция Георгиос Ралис в България.  \r\nГеоргиос Ралис е гръцки политик. Роден е в Атина на 26 декември 1918 г. Учи право и политически науки в Атинския университет през 1939 г. Участва в Гръцко-италианската война (1940 г.). След сключване на примирието се завръща в Атина и започва адвокатска практика. \r\nПрез 1944 г. участва в Гражданската война в редовете на редовната правителствена армия. Уволнява се през декември 1948 г. На парламентарните избори през 1950 г. е избран за депутат и от тогава е избиран на всички последващи избори, с изключение на 1958 г. Присъединява се към Константинос Караманлис, когато се формира Националният радикален съюз. По време на диктатурата (1967-1974 г.) е в изгнание на о. Касос. След промяната от 1974 г. оглавява Министерството на вътрешните работи. Ралис се превръща в един от най-важните кадри в партията Нова Демокрация. След като Караманлис става президент, Ралис поема лидерството на Нова Демокрация и става министър-председател. След загубата на партията му на изборите през 1981 г. той подава оставка от председателството й, за да отстъпи мястото си на Евангелос Аверов. През 1987 г. става независим депутат. Две години по-късно отново се присъединява към Нова Демокрация и става кандидат-депутат за изборите през 1989 г. и 1990 г., излъчен от избирателен район Керкира. \r\n \r\n1976 г. \r\nСъздава се Българско нумизматично дружество. \r\n \r\n1971 г. \r\nВъв Висшия педагогически институт – Шумен се открива като самостоятелно висше учебно заведение с три основни факултета - филологически, природо-математически и педагогически. От 10 юни 1964 г. до 1971 г. е филиал на СУ \"Св. Климент Охридски\". От 23 май 1989 г. носи името \"Константин Преславски\". От 21 юли 1995 г. Висшият педагогически институт \"Константин Преславски\" се преобразува в Шуменски университет \" Eпископ Константин Преславски\". \r\n \r\n1966 г. \r\nОткрит е циментовият завод \"Златна Панега\". Първоначално заводът е с две технологични линии. През 1970 г. още 3 пещи са пуснати в действие. С договор от 18 декември 1997 г. 51% от акциите на дружеството са продадени на немския концерн \"Хайделберг Цимент\". През 2003 г. Хайделберг Цимент продава акциите си в България, в това число компаниите Златна Панега Цимент и Златна Панега Бетон, на гръцката компания Титан Цимент АД. Договорът за продажбата на дяловете на дружествата е подписан на 8 декември 2003 г. \r\n \r\n1960 г. \r\nБългария установява дипломатически отношения с Република Кипър. \r\n \r\n1944 г. \r\nОсновава се Съюз на научните работници в България с пръв председател академик Асен Хаджиолов. \r\nВ състава му влизат известни български учени като проф. д-р Асен Хаджиолов, проф. Георги Павлов, Тодор Самодумов, д-р Дончо Костов, д-р Кирил Драмалиев, Владимир Христосков, Никола Алтънски, Пейчо Поппетров, Жак Натан, Евгени Каменов, Ангел Ангелов, д-р Михаил Геновски, д-р Димитър Йорданов, д-р Вера Златарева, доц. Александър Бурмов, Кирил Братанов. \r\nСъюзът има за цел да пропагандира и да съдейства за развитието на науката като един от най-важните фактори за културното и икономическото израстване.  \r\nВ основата на разработването на първия устав на Съюза и на цялата организаторска работа по провеждането на учредителното събрание са Владимир Христосков и д-р Михаил Геновски. \r\n \r\n1939 г. \r\nВ аулата на Софийския университет се открива изложба на съветската книга - 3000 тома, дарени на Университетската библиотека. \r\n \r\n1912 г. \r\nПо време на Балканската война войските на 1-а и 3-а армия излизат пред Чаталджанската позиция. \r\nБалканската война се води между Балканския съюз (България, Сърбия, Гърция и Черна гора) и Османската империя през 1912–1913 г. Една от целите на Балканския съюз е отнемането от Турция на областите Македония, Одринска Тракия и Северна Албания, които останали в пределите на Турция. Османската империя губи войната и според Лондонския мирен договор (1913 г.) е принудена да отстъпи териториите на запад от линията Мидия (Черно море) — Енос (Бяло море). \r\n \r\n1877 г. \r\nПо време на Руско-турската освободителна война (1877-1878 г.) Осман паша получава заповед да задържи Плевен до пълно изразходване на припасите си, след което да се оттегли от града. \r\nОсман паша (1832 г.–1900 г.) е турски военен деец. Завършва военна академия в Константинопол и от 1853 г. е на служба в кавалерията, като взима участие в Кримската война (1853-1856 г.). По-късно служи в Ливан (1860 г.) и Крит (1866-1869 г.) и взима участие в потушаването на въстание в Йемен (1871 г.). В началото на Сръбско-турската война през 1876 г. Осман паша получава командването на корпус от 35 000 души, базиран във Видин. За успехите си срещу сърбите той получава званието мушир. Избухването на Руско-турската освободителна война 1877–1878 г. го заварва като началник на турския гарнизон във Видин. Прехвърля се със своята войска в Плевен и се съпротивлява на руските и румънските войски до края на ноември (ст. ст.) 1877 г. След превземането на града е пленен от руската армия. Освободен е след края на войната. Осман паша е военен министър (до 1885 г.). По време на Гръцко-турската война 1897 г. е главнокомандващ турската армия. \r\n \r\n1872 г. \r\nВ резултат на арестите, организирани от софийския управител Ахмед Мазхар паша за разкриване на извършителите на Арабаконашкия обир, в Ловеч са задържани двама от членовете на Вътрешната революционна организация - Димитър Пъшков и Марин Поплуканов. \r\nПо време на Арабаконашкия обир група революционни дейци начело с Димитър Общи ограбват турска пощенска кола (22 септември 1872 г.) в Арабаконашкия проход (днес Ботевградски проход), Средна Стара планина. В резултат на акцията са взети 125 000 гроша, които трябва да бъдат използвани за нуждите на Вътрешната революционна организация. Арабаконашкият обир се извършва въпреки противопоставянето на Васил Левски. Последствията от този акт са тежки за революционната организация. Турските власти предприемат масови арести на населението в този край. В резултат на това са задържани голям брой членове на революционните комитети в Тетевен, Орхание (днес Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави сам Димитър Общи след неговото залавяне. Благодарение на тях властта попада и по следите на Васил Левски, който, за да предотврати окончателното проваляне на революционната организация, се отправя към Ловеч, но е заловен при Къкринското ханче. \r\n \r\n На тази дата са родени : \r\n \r\n1959 г. \r\nРодена е Силвия Чолева – поет и литературен журналист \r\n \r\n1944 г.  \r\nРоден е Кирил Маричков - български музикант и композитор. През 1962 г. основава групата \"Бъндараците\", а през 1967 г. заедно с барабаниста й създават рок група \"Щурците”. С \"Щурците\" има 12 издадени албума. В своята дискография има два издадени солови албума - “Зодия щурец” и \"Искам да кажа\". Успоредно с музикалната си кариера, солова и с “Щурците”, Кирил Маричков се изявява и като филмов композитор - филмите \"Вчера\" /с \"Клетва\"/, \"Адио, Рио\", \"Индиански игри\", \"Вампири-таласъми\", \"Дунав мост\" /с \"Моят свят\"/. През 1992 г. заедно с басиста на “Тангра”, Константин Марков, основават радио \"Тангра\". \r\n \r\n1933 г. \r\nРоден е Филип Ламбев Панайотов - български писател, литературен историк и публицист. През 1956 г. завършва специалност \"История\" в СУ “Св. Климент Охридски”. Работи в БТА (1956-1958 г.), в-к \"Патриот\" (1958-1960 г.), в-к \"Народна младеж\" (1960-1965 г.), \"Пулс\" (1965-1967 г.), сп. \"Младеж\" (1967-1970 г.). В годините 1979-1989 г. е главен редактор на в-к \"АБВ\". От 1984 г. е професор е по журналистика в СУ “Св. Климент Охридски”. Автор е на съчиненията: \"Участието на младежта в Септемврийското въстание 1923 г.\" (1958 г.), \"Българийо мила, земя на герои\" (1962 г.), \"1923\" (1963 г.), \"Автопортрет на поколението\" (1965 г.), \"На твоите години\" (1966 г.), \"Съвременници на бъдещето\" (1971 г.; 2 преработено и допълнено издание: \"Чучулигите\", 1981 г.), \"Гусларят\" (1973 г.), \"Димитър Найденов\" (1973 г.; 2 преработено и допълнено издание: \"Да устоиш на всичко\", 1987 г.), \"Двубой в ефира. 1941-1944 г.” (1975 г.), \"Печатът в огъня на въстанието. Септемврийско въстание и българския периодичен печат\" (1979 г.), \"Йосиф Хербст. Живот и смърт\" (1981 г.), \"Септемврийско въстание 1923 г.\" (1983 г.), \"Д-р Кръстьо Раковски. Допълнение към автобиографията му\" (1988 г.), \"И мъртвите ще проговорят. Допълнения към автобиографията на Кр. Раковски\" (1990 г.), \"Истината, в която никой не повярва\" (1991-1992 г.) и др. \r\n \r\n1931 г. \r\nРоден е Кирил Апостолов (К. А. Стоянов) - български писател. Завършва агрономство във ВСИ - София (1956 г.). Директор на селскостопански учебни заведения в с. Белица и с. Леснево, Софийско (1962-1967 г.). Заместник-главен редактор на сп. \"Пламъче\" (1968-1971 г.). Главен редактор на редакция \"Детско-юношеска литература\" в издателство \"Български писател\" (1972 г.). Главен редактор (1981 г.) и директор (1989 г.) на издателство \"Български писател\"; от 1991 г. е заместник-генерален директор на издателска къща \"Български писател\". В своите разкази, новели, повести, очерци и произведения за деца Апостолов разглежда процесите в българското село от 60-те и 70-те години Съчинения: \"Момчета\" (1959 г.), \"Гълъби и хора\" (1962 г.), \"Звездата над Осогово\" (1965 г.), \"Тримата връстници\" (1967 г.), \"На брега. Пиеси\" (1968 г.), \"По пътя\" (1969 г.), \"Ратайчето\" (1970 г.), \"Отиват си корабите\" (1973 г.), \"Зайко Късото ухо\" (1974 г.), \"Завръщане при своите\" (1975 г.), \"Началото на празника\" (1975 г.), \"Сезони в Югне\" (1977 г.), \"Солта на живота\" (1979 г.), \"Сезоните и хората\" (1981 г.), \"Радост за всички\" (1982 г.), \"Двамата Мироновци\" (1985 г.), \"Да спечелиш, да загубиш\" (1985 г.), \"Колата, или Голямата мечка\" (1986 г.), \"Гибелта на глутницата\" (1988 г.), \"Поклон\" (1990 г.). Умира на 31 май 1992 г. в София. \r\n \r\n1866 г. \r\nРоден е Димитър Русчев - български военен деец, генерал-майор. След Освобождението (1878 г.) е изпратен от генерал М. Д. Скобелев да учи в Южнославянски пансион в Николаев и в Московския военен корпус (1884 г.). Продължава обучението си във Военното училище в София. Като портупей юнкер взема участие в Сръбско-българската война (1885 г.), в състава на първи пехотен полк. През Балканската война (1912-1913 г.) командва втори артилерийски скорострелен полк, а по време на Първата световна война е началник на артилерията на Втора армия. Димитър Русчев умира през 1936 г. \r\n \r\n1884 г. \r\nРоден е Павел Неделчев Орешков - български литературен историк. Завършва гимназия в София, Варна и Търново. Работи като учител. Завършва Историко-филологическия факултет в СУ (1909 г.). Специализира във Виена и в Санкт Петербург при В. Ягич, В. Вондрак, Ф. Ф. Фортунатов, А. А. Шахматов и др. Взема участие в Балканската и Първата световна войни. Работи в министерството на земеделието и Българска земеделска банка, а от 1929 г. е библиотекар в Народна библиотека; библиотекар в министерството на войната (1934-1947 г.). Основни съчинения: \"Отношението на старобългарските паметници към епентетичното л” (1906 г.), \"Автобиография на Софроний Врачански\" (1914 г.), \"Българска земледелска кооперация\" (1925 г.), \"Автобиография на Григор С. Пърличев\" (1929 г.), \"Военен книгопис за 1941 г.\" (1943 г.) и др. Умира на 21 септември 1953 г. в София. \r\n \r\n На тази дата умират :   \r\n \r\n1997 г. \r\nУмира Петър Исаев Ступел - български композитор, пианист. Той е роден на 27 април 1923 г. в София. Завършва Държавна музикална академия (дн. БДК, 1947 г.), специалност пиано, при А. Стоянов. Специализира в Будапеща (1949-1951 г.). Работи като музикален ръководител на детски предавания в Радио София (1945-1949 г.), асистент по хармония в Музикалната академия (1951 г.), композитор в Ансамбъла за песни и танци на БНА (1951-1966 г.), главен музикален редактор в “Балкантон” (1965-1966 г.), в Комитета за телевизия и радио (1966-1973 г.), директор на международния фестивал “Софийски музикални седмици” от 1980 г. До 1953 г. изнася множество концерти, главно с цигуларя Б. Лечев. Композира детски и естрадни песни, филмова и театрална музика. Сред по-известните му произведения са ораториите: “Държава “Пионерия” (1974 г.), “Древна и млада родина” (1978 г.), оперетата “Сламената шапка” (1961 г.), детският балет “Златното момиче” (1959 г.), детските мюзикъли “Въртележката” (1975 г.), “Приключенията на Лукчо” (1981 г.), “Поема за Япония” (1982 г., на японски език, изпълнена в Япония), песни (“Зайченцето бяло”, “Сънчо иде от горица” и др.). \r\n \r\n1970 г. \r\nУмира Ангел Георгиев Златев - български цирков артист, лауреат на II-ри национален фестивал на българското цирково изкуство (1969 г.). Роден е на 20 септември 1940 г. в с. Зорница, Ямболско. Участва като фенгер (ловитьор) в трупата на Н. Панов в номерата \"Бари\", \"Флигентрапец\" и \"Въздушни бари\" (1958-1965 г., 1969-1970 г.). През 1965-1969 г. със своя трупа се представя с номера \"Бари\". \r\n \r\n1931 г. \r\nУмира Никола Кофарджиев - секретар на БКП.   \r\nНикола Георгиев Кофарджиев е политически деец, член на БКП. Роден е на 11 май 1904 г. в град Бургас. Участва в подготовката на Септемврийското въстание (1923 г.) в Перник. След неуспеха на въстанието, е заловен и хвърлен в затвора. Освободен през 1924 г., разгръща дейност за възстановяване на комсомолските организации в София и околните села. През 1925 г. е заловен и изправен пред съд, но успява да избяга и емигрира в СССР. Кофарджиев се завръща през 1926 г. и застава начело на Българския комунистически младежки съюз. Отново емигрира в СССР (1928 г.–1930 г.). През 1929 г. е включен в състава на ЦК на БКП, а от 1930 г. до смъртта си е и негов секретар. \r\n \r\n1912 г. \r\nУмира Георги Митев Хаджитилев (архимандрит Теофилакт) - български духовник и обществен деец. Георги Хаджитилев е роден в Перущица през 1843 г. Участва в църковно-националното движение в Пловдивската епархия. През 1867 г. става свещеник и едновременно учителства в Перущица (1868-1879 г.). Участва в основаването и дейността на местния революционен комитет. След установяването на екзархийския митрополит Панарет в Пловдив (есента на 1872 г.) е въведен в иконом и определен за архиерейски наместник в Татар Пазарджик (днешен Пазарджик). Заподозрян от властите като “виновник в смущенията” (априлските събития 1876 г.), Хаджитилев е откаран в Цариград, където престоява в Одринския и Цариградския затвори. Освободен е по застъпничество на чужди наблюдатели; емигрира в Русия, откъдето се завръща с руските войски през 1877 г. Хаджитилев е сътрудник в Главната квартира на Действащата руска армия и на Гражданската канцелария на княз Вл. Черкаски. Участва в ръководството на организираното от комитетите “Единство” в Южна България. Привърженик е на Народната съединистка партия. До Съединението е народен представител в Областното събрание на Източна Румелия и е член на неговия Постоянен комитет (1879-1885 г.). След 1885 г. е избран за депутат в Общобългарското народно събрание. Заради русофилските си настроения емигрира в Турция през 1887 г. Хаджитилев е назначен за протосингел на екзарх Йосиф I до 1895 г. След смъртта на съпругата си приема монашество под името Теофилакт. Той е протосингел на Софийската митрополия, управител на Богословското училище в Самоков (от 1898 г. като архимандрит), а от 1904 г. е протосингел на Ловешката митрополия. \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.30", "title": "Денят 30 октомври в българската история"}
{"url": "http://www.focus-news.net/news/2019/10/30/2714068/sofiyska-voda-vremenno-shte-prekasne-vodosnabdyavaneto-v-chast-ot-kv-ovcha-kupel.html", "text": "„Софийска вода” временно ще прекъсне водоснабдяването в част от кв. „Овча купел“, съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Боряна“ в кв. „Овча купел“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Боряна“, от бул. „Монтевидео“ до ул. „Народен герой“, ул. 693 и ул. 686. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боряна“, ъгъла с ул. 693. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.10.30", "title": "„Софийска вода” временно ще прекъсне водоснабдяването в част от кв. „Овча купел“"}
{"url": "http://www.focus-news.net/news/2019/10/30/2714072/ria-novosti-sergey-lavrov-razkritikuva-planovete-na-sasht-da-zashtitavat-neftenite-nahodishta-v-siriya.html", "text": "Министърът на външните работи на Русия Сергей Лавров обяви за високомерни заявленията на САЩ за необходимостта от присъствие на американски военни в Сирия за защита на нефтените находища, предава  РИА Новости . \r\n„Получава се така, че те ги защитават от самата Сирийска арабска република“, заяви той на пресконференция след края на тристранната среща с колегите си от Турция и Иран и консултации със специалния посланик на генералния секретар на ООН в Женева. \r\nОсвен това Лавров обяви намерението на САЩ да експлоатират петролните находища за незаконно и обеща, че Москва ще отстоява тази позиция в контактите си с Вашингтон. \r\n„САЩ и участниците в коалицията са в Сирия незаконно, въпреки позицията на правителството на Сирийската арабска република“, напомни началникът на руската дипломация. \r\nЛавров отбеляза, че след заявлението на САЩ за извеждане на всички въоръжени сили от Сирия те са започнали да се завръщат „под предлог, че ще защитават нефтените находища от „Ислямска държава“. \r\n \r\nПревод и редакция:", "date": "2019.10.30", "title": "РИА Новости: Сергей Лавров разкритикува плановете на САЩ да \"защитават\" нефтените находища в Сирия"}
{"url": "http://www.focus-news.net/news/2019/10/30/2714066/natsionalniyat-savet-za-tristranno-satrudnichestvo-shte-provede-zasedanie.html", "text": "Националният съвет за тристранно сътрудничество ще проведе заседание от 14.00 часа в Гранитна зала на Министерския съвет. Това съобщиха от  правителствената информационна служба . В рамките на дневния ред на заседанието ще бъдат обсъдени Проект на Закона за държавния бюджет на Република България за 2020 г. и проект на Актуализирана средносрочна бюджетна прогноза за периода 2020-2022 г. като мотиви към него, внесени от министъра на финансите. \r\nНационалният съвет за тристранно сътрудничество ще разгледа също така Проект на Закон за бюджета на държавното обществено осигуряване за 2020 г., внесен от управителя на Националния осигурителен институт, както и Проект на Закон за бюджета на Националната здравноосигурителна каса за 2020 г., внесен от управителя на Националната здравноосигурителна каса.", "date": "2019.10.30", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2019/10/30/2714071/pravoslavnata-tsarkva-proslavya-sveti-kral-stefan-milutin.html", "text": "Православната църква прославя свети крал Стефан Милутин, предаде репортер на  Агенция „Фокус“ . По този повод от 9.00 часа в катедралния храм „Св. Неделя“ в столицата Негово преосвещенство Белоградчишкият епископ Поликарп - викарий на Софийския митрополит, ще оглави Архиерейска света Литургия. Богослужението ще бъде с благословението на Негово светейшество Българския патриарх и Софийски митрополит Неофит.  \r\nМощите на св. крал Стефан Милутин се покоят в специален саркофаг в катедралния храм „Света великомъченица Неделя“ и всеки ден множество православни християни им се покланят.  \r\nНикола ПЕТКОВ", "date": "2019.10.30", "title": "Православната църква прославя свети крал Стефан Милутин"}
{"url": "http://www.focus-news.net/news/2019/10/30/2714053/nezavisen-makedoniya-zoran-zaev-poiska-promyanata-v-metodologiyata-na-pregovorite-da-varvi-zaedno-sas-samite-pregovori.html", "text": "Македонският премиер Зоран Заев поиска промяната в методологията на преговорите да върви заедно със самите преговори по време на своята съвместна пресконференция с италианския министър-председател Джузепе Конте в Рим, цитиран от скопския вестник  “Независен“ . \r\nНапълно сме съгласни, че процесът на преговори трябва да бъде засилен, по-ефективен, по-конкретен и да даде възможност за обратимост, когато е необходимо. Но също така сме убедени, че процесът на реформиране на методологията на преговори и бъдещето на ЕС може и трябва да протича успоредно с началото и хода на преговорите със Северна Македония и други страни в региона. \r\nЗаев изрази надежда, че обсъждането на новата методология и началото на преговорите със Северна Македония до срещата на върха в Загреб през следващата година ще бъде в интерес на всички. \r\n„Най-доброто за нас и най-доброто за ЕС е да имаме жизнен, активен процес, който ще ни помогне в реформите, които вече сме ангажирани да следваме в наш интерес ... В този момент всякакви алтернативни или експериментални идеи като възможен заместител на членството в ЕС , може да представлява заплаха за стабилността и напредъка на Западните Балкани. Страните от Западните Балкани са заобиколени от държави-членки на ЕС, а ние сме вътре като остров в ЕС, те нямат по-добро бъдеще от членството и реинтеграцията там , където принадлежим - в Европейския съюз. Нашите граждани, 85 процента от тях  искат и очакват членство в ЕС“, каза Заев. \r\nВ своето обръщение, което бе цитирано от правителствената пресслужба, премиерът заяви, че решението на Европейския съвет е разочаровало македонските граждани, че това чувство е споделено от почти целия Европейски съюз и неговите страни-членки и че мнозина коментират, че е направена историческа грешка. Тази историческа грешка, каза Заев, има време и начин да я поправим в следващия период и ние сме готови да работим заедно с нашите партньори от ЕС. \r\nЗаев благодари на своя домакин - министър-председателя на Италия Джузепе Конте на пресконференцията за поканата за днешната среща, която, според него, идва в момент, когато страната има нужда от подкрепа по нейния евроатлантически път. \r\n \r\n  Юлиян Марков", "date": "2019.10.30", "title": "„Независен“ (Македония): Зоран Заев поиска промяната в методологията на преговорите да върви заедно със самите преговори"}
{"url": "http://www.focus-news.net/news/2019/10/30/2714073/v-burgas-shte-bade-predstavena-patuvashtata-izlozhba-parvite-balgarski-fotografi.html", "text": "Какво е светлопис и кои са първите български фотографи ще представи гостуваща изложба в Исторически музей - Бургас (ул. „Лермонтов“ 31). Официалното ѝ откриване ще се състои от 17.30 часа, а поводът е предстоящият празник - Деня на будителите. Това съобщиха от пресцентъра на  Община Бургас . Експозицията е дело на Самоковския музей и е създадена във връзка със 150-годишнината на българската фотография. Това изкуство, свързано с навлизането на индустриалната революция, се появява у нас още в началото на 60-те години на 19 век в град Самоков. Историята на българската фотография започва с имената на Анастас Карастоянов и неговите синове Иван и Димитър, Иван Доспевски, Ксенофонт Смрикаров, Димитър Германски и Петър Хаджимитов. Те са придворни и военни фотографи, работят в самоковски и столични  ателиета, обучават свои последователи и създават школа - до оператори в киното и телевизията. Документалната изложба „Първите български фотографи“ е в ретро стил. Събраните в нея стари фотографии са натоварени и с много история за семейната и колективна памет, за период на модернизация и трансформации в частния и обществен живот на родното общество непосредствено преди и след Освобождението. Автор на изложбата е Невена Митрева от Исторически музей - Самоков, фотографска обработка - Андрей Домишляров.", "date": "2019.10.30", "title": "В Бургас ще бъде представена пътуващата изложба „Първите български фотографи“"}
{"url": "http://www.focus-news.net/news/2019/10/30/2714077/v-stara-zagora-shte-bade-otkrita-izlozhbata-spomen-za-daritelya-pamet-na-badeshteto.html", "text": "В Регионална библиотека „Захарий Княжески“ в Стара Загора ще бъде открита изложбата „Спомен за дарителя, памет на бъдещето“. Това съобщиха от пресцентъра на  Общината .  Изложбата е част от богатата културна програма на Общината по повод предстоящия 1 ноември - Деня на народните будители. Експозицията е посветена на 115 г. от рождението на Недю Александров, църковен деец, краевед, общественик, дарител. Тя е част и от събитията за 65-годишнината на РБ „Захарий Княжески” и представя личната библиотека на богослова, дарена на регионалната библиотека. \r\nНа 31 октомври от 18.00 часа в Културен център „Стара Загора“ ще се състои церемония по официалното връчване на отличието „Анастасия Тошева“ на Община Стара Загора. Слово за будителите ще произнесе Милен Врабевски, български лекар, бизнесмен и филантроп, учредител и председател на Фондация „Българска памет“. Ще бъдат връчени и наградите „Будител на Стара Загора“ на Съюза на учените. \r\nНа 1 ноември, когато отбелязваме Деня на народните будители, в града ще се състои общоградски ритуал за тържествено честване на празника. Той се организира от Община Стара Загора. От 9.00 часа в храм „Св. Теодор Тирон“ ще бъде отслужена заупокойна света литургия в памет на митрополит Методий Кусев. В 11.00 часа пред паметника на Митрополит Методий Кусев в началото на едноименния парк ще се съберат старозагорци за преклонение и признателност към делото на народните будители. От 11.00 часа Регионален исторически музей - Стара Загора кани посетители на специализирана беседа „Възникване на новобългарското образование във възрожденска Стара Загора“. По предварителна заявка се предлага и презентация „Памет за старозагорските будители“.", "date": "2019.10.30", "title": "В Стара Загора ще бъде открита изложбата „Спомен за дарителя, памет на бъдещето“"}
{"url": "http://www.focus-news.net/news/2019/10/30/2714074/denyat-30-oktomvri-v-svetovnata-istoriya.html", "text": "1990 г. - Китай обявява резултатите от преброяване, според което населението на страната е 1.13 милиарда души. \r\n1975 г . - принц Хуан Карлос поема ролята на държавен глава на Испания след заболяване на генерал Франсиско Франко. \r\n1961 г. - на о-в Нова Земя СССР извършва най-мощния взрив в историята – на водородна бомба. \r\n1952 г. - Англия провежда изпитание на своята първа атомна бомба. \r\n1938 г. радиопиесата \"Война на световете\" на режисьора Джордж Орсън Уелс е излъчена по радио CBS. Тя е по мотиви на романа на Хърбърт Уелс “Война на световете”, в който се описва нападението на Земята от извънземни пришълци. Радиопостановката е направена под формата на много реалистични новини и репортажи от мястото на събитието, което паникьосва слушателите, които мислят, че описанието на марсианското нашествие е действително. \r\n \r\n2016 г. \r\nКанада и ЕС подписват Споразумение за свободна търговия след опозиция от страна на Белгия. \r\n \r\n2016 г. \r\nПровеждат се президентски избори в Молдова. \r\n \r\n2015 г. \r\nС 285 гласа \"за\" и 281 \"против\" Европейският парламент обявява Едуард Сноудън за „защитник на човешките права“. \r\n \r\n2014 г. \r\nРусия и Украйна постигат споразумение за доставка на газа. \r\n \r\n2013 г. \r\nВисокопоставени американски дипломати и сътрудници на Белият дом провеждат среща с редица влиятелни еврейски организации в САЩ за да ги убедят да не изискват нови санкции срещу Иран. \r\n \r\n2012 г. \r\nУраганът „Сенди“ взима 70 човешки живота и нанася щети между 10 и 20 милиарда долара. \r\n \r\nВъв Вануату се провеждат парламентарни избори. \r\n \r\nПравителството на Бахрейн официално забранява демонстрациите и митингите на територията на страната. \r\n \r\n2011 г. \r\nПрезидентските избори в Киргизстан спечели Алмазбек Атамбаев. \r\n \r\n1998 г. \r\nСамолети на НАТО започват контролни полети над Косово. \r\nПрез септември 1990 г. Сърбия приема конституция, която премахва автономиите на областите Косово и Войводина и прекратява дейността на техните законодателни органи. Четири години по-късно в Косово започват откъслечни, а след това и систематични нападения срещу югославски полицаи и войници. През лятото на 1998 г. огромен брой косовски албанци са принудени да напуснат домовете си. През есента е сформирана Армията за освобождение на Косово (АОК), която на практика започва гражданска война в Косово. В отговор на 13 октомври 1998 г. НАТО взема решение за започване на въздушни атаки, които впоследствие са отложени, за да продължат дипломатическите усилия за разрешаване на кризата. Слободан Милошевич се съгласява да изтегли войските си от Косово в началото на 1999 г. \r\n \r\n1993 г. \r\nАзербайджан встъпва в ОНД (Общност на независимите държави). \r\nОбщността на независимите държави е създадена на 8 декември 1991 г., когато президентите на Русия, Беларус и Украйна подписват договора и приемат името ОНД. Общността на независимите държави (ОНД, на руски: Содружество Независимых Государств, СНГ) е конфедерация или съюз, състоящ се от 11 от 15-те държави от бившия Съветски съюз: Руска федерация, Украйна, Молдова, Беларус, Грузия, Армения, Азербайджан, Казахстан, Киргизстан, Узбекистан и Таджикистан. Литва, Латвия и Естония отказват да се присъединят, а Туркменистан прекъсва постоянното си членство на 26 август 2005 г. \r\n \r\n1991 г. \r\nВ Мадрид се открива Конференцията за мир в Близкия изток. Участват представители на Израел, Палестинската автономна власт, Йордания, Ливан, Сирия и Египет. Съпредседатели на конференцията са СССР и САЩ. Водят се преговори по въпроси като околната среда, бежанците, сигурността и контрола върху въоръженията и водните ресурси в Близкия Изток. Преговорите от Мадридския  процес продължават до 1996 г. и завършват безрезултатно. \r\n \r\n1990 г. \r\nОсновано е българско сдружение \"Хелзинкски наблюдател\". На 5 април 1992 г.  \r\nза председател на \"Хелзинкски наблюдател\" е избран Румен Воденичаров. \r\n \r\nКитай обявява резултатите от преброяване, според което населението на страната е 1.13 милиарда души. \r\nЗа пръв път населението в Китай надхвърля 1 милиард души през 1982 г., според преброяване проведено тогава. През 2005 г. населението на континентален Китай достига 1,3 милиарда души. Политиката на контролирана раждаемост, която се прилага в страната от 25 години насам, отсрочва достигането на тази цифра с 4 години. Китайци са 21% от световното население. \r\n \r\n1981 г. \r\nСССР изстрелва автоматичния космически апарат Венера 13 с цел изследване на Венера. \r\n \r\n1980 г. \r\nСъс сключване на мирен договор приключва „Футболната война” - военен конфликт между Салвадор и Хондурас. \r\n \r\n1975 г. \r\nПринц Хуан Карлос поема ролята на държавен глава на Испания след заболяване на генерал Франсиско Франко. \r\nХуан Карлос е роден през 1938 г. Той е от династията Бурбони. Внук на Алфонс XIII (1886-1941 г.). През 1969 г. Франко Баамонде го определя официално за свой бъдещ заместник. Хуан Карлос има голям принос за прехода на Испания от диктатура към демокрация. \r\n \r\n1967 г. \r\nЗа първи път съветски спътници осъществяват скачване и разкачване. \r\n \r\n1961 г. \r\nНа о-в Нова Земя СССР извършва най-мощния взрив в историята – на водородна бомба. \r\nВодородната (термоядрена) бомба е най-мощната бомба, взривявана някога по време на ядрени изпитания. Бомбата е конструирана в СССР от група физици под ръководството на академик Игор Курчатов. В групата на разработчиците влизат Андрей Сахаров, Виктор Адамски, Юрий Бабаев, Юрий Трунов и Юрий Смирнов. Бомбата е взривена на височина от 4 км над остров Нова Земя. Мощността й се равнява на 50 мегатонов тротилов еквивалент или близо 2500 пъти по-мощна от първата атомна бомба, взривена на 6 август 1945 г. над град Хирошима. Генерираната ударна вълна обикаля Земята три пъти. Ядрената гъба се издига на височина 64 километра, а от йонизацията на атмосферата радиовръзката на стотици километри от полигона прекъсва за час. \r\n \r\n1952 г. \r\nАнглия провежда изпитание на своята първа атомна бомба. \r\n \r\n1947 г. \r\nВ Женева е подписано Общото споразумение за митата и търговията (ГАТТ), целящо намаляване на митническите ставки и ограничаване на търговията в някои сфери. Влиза в сила на 1 януари 1948 г. Договарящите се страни си предоставят около 25 000 митнически отстъпки (концесии), засягащи една пета от световната търговия. \r\n \r\n1940 г. \r\nНа предизборен митинг в Бостън президентът на САЩ Франклин Рузвелт тържествено се заклева, че Америка по никакъв начин няма да участва във Втората световна война. \r\nФранклин Делано Рузвелт е американски политически и държавен деец. 32-ри президент на САЩ от Демократическата партия (1933–1945 г.). Единственият американски президент, преизбиран 4 пъти на най-високия държавен пост в страната. За излизане на САЩ от икономическата криза в криза на 20-те и началото на 30-те години на ХХ в. става инициатор на поредица от реформи, получили гражданственост под името \"Нов курс\". Установява дипломатически отношения със СССР (1933 г.). След избухването на Втората световна война 1939–1945 г. оказва подкрепа на държавите, окупирани от хитлеристка Германия. Един от инициаторите за създаването на антихитлеристката коалиция. Участва в срещите на \"тримата велики\" в Техеран 1943 г. и Ялта 1945 г. \r\n \r\n1938 г. \r\nРадиопиесата \"Война на световете\" на режисьора Джордж Орсън Уелс е излъчена по радио CBS. Тя е по мотиви на романа на Хърбърт Уелс “Война на световете”, в който се описва нападението на Земята от извънземни пришълци. Радиопостановката е направена под формата на много реалистични новини и репортажи от мястото на събитието, което паникьосва слушателите, които мислят, че описанието на марсианското нашествие е действително. \r\n \r\n1930 г. \r\nТурция и Гърция подписват договор за приятелство, решаващ двустранните териториални и други претенции на двете страни. \r\n \r\n1918 г. \r\nТурция подписва примирие и излиза от Първата световна война. \r\n \r\nСловакия се присъединява към Чехия, като се образува държавата Чехословакия. \r\nЧехословакия е република в Средна Европа, съществувала от 1918 г. до 1992 г. След Първата световна война в условията на революционен подем и разпадане на Австро-Унгария, е създадена независима Чехословашка република (28 октомври 1918 г.). През 1935 г. Е. Бенеш става президент на републиката. През март 1939 г. Германия окупира Чехия и създава протекторат Бохемия и Моравия; Словакия е провъзгласена за независима държава, а Е. Бенеш сформира емигрантско правителство в Лондон. На 9 май 1945 г. избухва Пражкото въстание; Чехословакия е освободена. След победата на Комунистическата партия в изборите през 1946 г. е сформирано правителство начело с К. Готвалд. На 9 май 1948 г. е приета нова конституция. От правителството са отстранени противниците на съвременния модел на управление и в Чехословакия е установено тоталитарно управление под ръководството на Чехословашката КП. През ноември 1989 г. в страната започват масови вълнения срещу тоталитарната власт. През 1990 г. е създадено правителство на демократичните сили; за президент е избран Вацлав Хавел. От 1990 г. до 1992 г. Чехословакия се нарича Чешка и Словашка федеративна република. На 1 януари 1993 г. държавата е разделена на 2 независими държави - Чехия и Словакия. \r\n \r\n1915 г. \r\nПо време на Първата световна война части на 7-а и 11-а пехотна дивизия преминават в настъпление и отхвърлят 122-а френска дивизия на десния бряг на р. Черна (Македония). \r\n \r\n1912 г. \r\nПо време на Балканската война войските на 1-а и 3-а армия излизат пред Чаталджанската позиция. \r\nБалканската война се води между Балканския съюз (България, Сърбия, Гърция и Черна гора) и Османската империя през 1912–1913 г. Една от целите на Балканския съюз е отнемането от Турция на областите Македония, Одринска Тракия и Северна Албания, които останали в пределите на Турция. Османската империя губи войната и според Лондонския мирен договор (1913 г.) е принудена да отстъпи териториите на запад от линията Мидия (Черно море) — Енос (Бяло море). \r\n \r\n1905 г. \r\nРуският император Николай II обнародва Октомврийския манифест, който дава ограничени избирателни права, създава законодателен парламент (Дума) и гарантира гражданските свободи.  \r\nНиколай II (Николай Александрович Романов) e последният руски император; от династията Романови. Роден е на 18 май 1868 г., син е на Александър III. Заема престола на 20 октомври 1894 г. и абдикира на 2 март 1917 г. Проявява се като твърд и последователен привърженик на традиционните принципи на самодържавието в Русия. Във външната политика продължава линията на своя баща. Има изключително силно влияние в международната политика на Великите сили в Европа и Далечния изток. Заставя княз Фердинанд да се съгласи с покръстването на престолонаследника в източноправославната вяра, след което князът е признат от всички Велики сили. При неговото управление Русия води неуспешната Руско-японска война (1904-1905 г.). Под натиска на силното либерално движение в Русия се съгласява на известни политически свободи (манифестът от 17 октомври 1905 г. стар стил). Активно съдейства за създаването на Антантата (1907 г.) и обуздаването на настъпателната политика на Германия в Европа и света. След избухването на Първата световна война е върховен главнокомандващ на руската армия (1915 г.). Принуден да абдикира след Февруарската революция. Арестуван е с цялото си семейство и интерниран отначало в Тоболск, а после - в Екатеринбург. На 16 срещу 17 юли 1918 г. е убит заедно с цялото му семейство. \r\n \r\n1270 г. \r\nЗапочва Осмият кръстоносен поход, организиран от Луи Девети. Походът има за цел подпомагането на останките от кръстоносните царства в Сирия, но е отклонен към Тунис. Там Луи Девети прекарва само 2 месеца, преди да умре. \r\nКръстоносните походи са военни походи, предприемани в защита на интересите и идеологията на католическата църква, за разширяване или защитаване позициите на католическата религия, за превземане или защитаване на земи, намиращи се под властта на враждебни към християнството владетели или народи или угрозата от завладяване от такива, за потъпкване на еретически движения, за разправа с непокорни на църквата или на отделни владетели хора, включително населението на цели области и държави. Особено важно място сред мотивите за предприемане на Кръстоносните походи заема т.нар. защита на Светите земи (Сирия, Палестина и Северна Африка), т.е. осигуряването на християнска власт над тях. Кръстоносците воюват предимно срещу арабите, включително маврите, турците - най-вече селджукските, различни езически народи - предимно тези от Прибалтика. В кръстоносните походи участват множество представители на рицарските ордени, като хоспиталиери, тамплиери, тевтонци и др. \r\nТочният брой на кръстоносните походи е неизвестен. Освен 9-те традиционно приемани като ,,големи\" се провеждат и множество малки походи, не само в Палестина, но и в Централна Европа и Испания, и са насочени не само срещу мюсюлмани, но и също срещу християнски еретици и лични врагове на папата и монарсите. Може да се каже, че кръстоносните походи продължават до Ренесанса и Реформацията, когато политическият и религиозен климат става твърде различен от този през Средновековието. \r\n \r\n На тази дата са родени :  \r\n \r\n1960 г. \r\nРоден е Диего Армандо Марадона - аржентински футболист и треньор. \r\n \r\n1932 г. \r\nРоден е Луи Мал - френски режисьор. Получава католическо образование, а в последствие постъпва в Сорбоната да учи политически науки. Детското му увлечение по киното обаче предопределя през 1950 г. да продължи образованието си в Парижкия институт по кинематография. През 1953-1956 г. сътрудничи на Жак Ив Кусто при заснемането на “Светът на мълчанието” (1956 г.), асистент е на Бресон. С трилъра “Асансьор на ешафода” (1957 г.) става един от предшествениците на “новата вълна”. Снима филми в Тайланд и Индия, от 1977 г. работи в САЩ. Режисьор е на “Любовниците” (1958 г.), “Зази в метрото” (1960 г.), “Частен живот” (1962 г.), “Блуждаещ огън” (1963 г.), “Вива, Мария!” (1965 г.), “Крадецът” (1967 г.), “Калкута” (1968 г.), “Сърцебиене” (1971 г.), “Площадът на републиката” (1972 г.), “Човечно, много човечно” (1973 г.), “Лакомб Люсиен” (1974 г.), “Черната луна” (1975 г.), “Прелестното момче” (1977 г.), “Атлантик сити” (1980 г.), “Моята вечеря с Андре” (1981 г.), “Закачки” (1984 г.), “Заливът Аламо” (1985 г.), “В страната на Бога” (1986 г.), “В търсене на щастието” (1986 г.), “Милу през май” (1990 г.), “Загуба” (1992 г.), “Вредата” (1993 г.), “Ваня от 42-а улица” (1994 г.). Постига личен творчески триумф при снимането на автобиографичния филм “Сбогом, момчета!” (1987 г.). Умира на 23 ноември 1995 г. \r\n \r\n1885 г. \r\nРоден е Езра Уестън Луумис Паунд - американски поет, музикант и критик, представител на модернисткото движение от началото на 20-те години на XX век. Името му се свързва с „Изгубеното поколение”. \r\n \r\n1873 г. \r\nРоден е Франциско Индалесио Мадеро - мексикански политик, президент на Мексико (1911 г.). Учи в Мексико, Франция, САЩ. Политическата си кариера започва през 1904 г. Той е един от ръководителите на Мексиканската революция (1910-1917 г.). Обявява се против засиленото влияние на чуждестранния капитал. Убит е на 22 февруари 1913 г. в резултат на контрареволюционен преврат. \r\n \r\n1839 г. \r\nРоден е Алфред Сисле - френски художник от английски произход, представител на импресионизма. Учи в Париж в ателието на Ш. Глейр (1861-1863 г.), където се сближава с К. Моне, О. Реноар и Ф. Базил. Изпитва влиянието на К. Коро. Творчеството на Сисле включва предимно пейзажи от околностите на Париж и природата на Ил дьо Франс. Неговите творби са “Малък площад в Аржантьой” ( 1872 г.), “Мраз в Лувесиен” ( 1873 г.) и др. Умира на 29 януари 1899 г. \r\n \r\n1817 г. \r\nРоден е Херман Франц Мориц Коп - немски химик, професор. Изследва зависимостта на физичните свойства на органичните съединения от техния състав. Автор е на много трудове: “За специфичното тегло в химическите съединения”, “Въведение към кристалографията” и др. Най-важно съчинение: “История на химията” (1843-1847 г.). \r\n \r\n1751 г. \r\nРоден е Ричард Бринсли Бътлър Шеридан - английски драматург, театрален и обществен деец, ирландец по произход. Учи юридически науки. От 1780 г. до 1812 г. е член на Парламента и лидер на радикалното крило на вигите. От 1776 г. до 1809 г. е ръководител на театър “Дръри Лейн”. Автор е на комедиите “Съперници” (1775 г.), “Училище за злословие” (1777 г.), “Разходка в Скарбъро” (1777), “Критик” (1779), на трагедията “Писаро” (1799). Шеридан обогатява традициите на английската комедия от епохата на Реставрацията (У. Конгрив, Дж. Фаркър и др.). \r\n \r\n1735 г. \r\nРоден е Джон Адамс - американски политик; вторият президент на САЩ. Джон Адамс завършва Харвард през 1755 г. Работи като юрист в родния си град. През 1776 г. е председател на Континенталния съвет и член на Комитета за декларацията за независимост. През 1780 г. е във Франция и Нидерландия, където уговаря заем от $1 400 000 за САЩ. През 1782 г. участва в преговорите с Великобритания, а през 1783 г. подписва мирния договор в Париж, с който е призната независимостта на САЩ. Между 1785 г. и 1788 г. е посланик на САЩ във Великобритания. През 1789 г. е избран за вицепрезидент. През 1796 г. е избран за президент и след един мандат се оттегля в родния си град. Джон Адамс умира през 1826 г. \r\n \r\n На тази дата умират :  \r\n \r\n2009 г. \r\nУмира Клод Леви-Строс – френски антрополог, създател на френския структурализъм. \r\n \r\n1956 г. \r\nУмира Пио Бароха-и-Неси - испански писател, представител на т. нар. \"поколение на 1898 г.\". Създава около 100 романа, групирани в цикли. Автор е на трилогиите: \"Земята на баските\" (1900-1909 г.), \"Фантастичен живот\"( 1901-1906 г.) \"Борба за съществуване\"(1904 г.). Романите от късния му период са \"Градове\" (1920 г.), \"Агонията на нашето време\" ( 1926 г.), \"Спомени за човека на действието\" (1913-1935 г.) и др. От 1936 г. до 1939 г. е в емиграция, по това време създава \"Последният кръг на живота\", т. 1-7. \r\n \r\n1953 г. \r\nУмира Имре (Емерих) Калман - унгарски оперетен композитор. Роден е на 24 октомври 1882 г. в Шпофок. Живее и работи във Виена. Автор на популярните оперети “Царицата на чардаша” (“Силва”, 1916 г.), “Баядерка” (1921 г.), “Графиня Марица” (1924 г.), “Принцесата на цирка” (1926 г.) и др. Музиката му е свързана с унгарската фолклорна традиция. \r\n \r\n1928 г. \r\nУмира Робърт Ленсинг - американски държавник. Робърт Ленсинг е роден през 1864 г. Той е специалист по международно право. През Първата световна война е държавен секретар на САЩ и е един от най-близките съветници на Т. Уилсън. След края на войната придружава президента в Париж, където полага усилия да смекчи тежките условия, поставени в договорите за мир. Ленсинг издава мемоари в 2 тома, от които става явно, че е предвиждал за България връщане на земите, които тя е завоювала през Балканската война, заедно с Добруджа. \r\n \r\n1923 г. \r\nУмира Андрю Бонар Лоу - английски политик. Лидер на Консервативната партия. Един от британските делегати на Парижката мирна конференция, провела се след края на Първата световна война. \r\n \r\n1918 г.  \r\nУмира граф Ищван Тиса - унгарски политик. Роден е на 22 април 1861 г. Застъпник за запазване на дуалистичната австро-унгарска монархия. През 1903-1905 г. и 1913-1917 г. е министър-председател. Убит е от фронтоваци по време на Първата световна война като един от главните виновници за тази война. \r\n \r\n1910 г. \r\nУмира Анри Жан Дюнан - швейцарски филантроп, пацифист и книжовник. Анри Жан Дюнан е роден през 1828 г. Присъства на битката при Солферино, след което развива дейност за основаване на сдружение \"Червен кръст\". Благодарение на Дюнан през 1863 г. в Женева е свикана международна конференция, която изработва Женевската конвенция от 22 август 1864 г. за подпомагане на ранените във война. Анри Жан Дюнан е първият носител на Нобелова награда за мир (1901 г.). Дюнан е автор на няколко съчинения. \r\n \r\n \r\n1898 г. \r\nУмира Яков Петрович Полонски - руски поет. Яков Полонски е роден през 1819 г. Завършва Юридическия факултет на Московския университет през 1844 г. Първия си сборник със стихове - \"Гами\", издава през 1844 г. През 1846-1851 г. живее в Тифлис (Тбилиси), където работи като чиновник. От 1851 г. живее в Петербург, редактира списание \"Руска дума\" (1859-1860 г.). Служи в Комитета по външна цензура в Съвета на Главното управление по печата (1860-1896 г.). \r\n \r\n1823 г. \r\nУмира Едмонд Картрайт - английски механик, изобретател на механичния тъкачен стан. След завършване на Оксфордския университет (1764 г.) известно време е селски свещеник. Изобретява и патентова (1785 г.) тъкачен стан с крачно задвижване (совалката се прехвърля ръчно). Усъвършенства този стан (1786 г.) и успява да механизира всички основни операции на ръчното тъкане. През 1783 г. построява в Донкастър (Йоркшир) фабрика с 20 стана, а по-късно (1789 г.) монтира парна машина за тяхното задвижване. Тъкачният стан на Картрайт получава широко разпространение в текстилната промишленост след няколко усъвършенствания от други изобретатели (1813 г., 1822 г.). \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.30", "title": "Денят 30 октомври в световната история"}
{"url": "http://www.focus-news.net/news/2019/10/30/2714078/tass-kongresat-na-sasht-odobri-vavezhdaneto-na-sanktsii-sreshtu-turtsiya.html", "text": "Камарата на представителите на САЩ във вторник одобри пакет от санкции срещу Турция и нейния финансов сектор във връзка с военната операция на Анкара в Североизточна Сирия и закупуването на руски противоракетни ракетни системи С-400. Гласуването беше излъчено на уебсайта на долната камара на американския законодателен орган, предава  ТАСС . \r\nИнициативата се нарича PACT Act. Това съкращение произлиза от Protect Against Conflict by Turkey Act (Закон за защита от конфликти от страна на Турция). \r\nТой задължава президента на САЩ Доналд Тръмп да наложи ограничения на участващите във военната операция в Сирия, по-специално срещу министъра на националната отбрана Хулуси Акар. Освен това, се казва в документа, администрацията на Вашингтон, съгласно Закона CAATSA (\"За противодействие на противниците на Америка чрез санкции\"), трябва да въведе ограничения във връзка с покупката на С-400 от Анкара. Автор на законопроекта е председателят на комисията по външни работи Елиът Енгел. \r\n \r\n Същността на инициативата \r\nВ обяснителна бележка към законопроекта се казва, че Тръмп „трябва да наложи санкции на определени служители, участващи в инвазията [в Сирия], включително на турския министър на националната отбрана“. \r\n„Държавният департамент трябва да информира президента и Конгреса за други турски служители, участващи във инвазията, както и за чуждестранни граждани, които умишлено са предоставили на Турция стоки, услуги и отбранителни технологии, които биха могли да бъдат използвани при нахлуването в Северна Сирия“, се казва в документа. „Санкциите трябва да се прилагат и спрямо тези чужденци във връзка със замразяването на техните активи и забраната за влизане [в Съединените щати]“. \r\nКонгресмените също така задължават американския лидер да „наложи финансови санкции на голямата турска държавна банка Halkbank, както и на всички други финансови институции, които според Държавния департамент умишлено са улеснили значителни транзакции с участието на турските въоръжени сили или турската отбранителна индустрия, участващи в нашествието“. В средата на октомври Министерството на правосъдието на САЩ повдигна обвинение на Halkbank за нарушаване на американските санкции срещу Иран, измами и пране на пари. \r\nОт американското външно министерство, Министерството на финансите и разузнаването се изисква да предоставят подробна информация за активите, инвестициите, бизнес интересите и доходите на турския президент Реджеп Тайип Ердоган, както и членовете на неговото семейство. Администрацията на Вашингтон трябва да предаде на САЩ „доклад за въздействието на [турската инвазия в Сирия] върху националната сигурност“ на САЩ. \r\nОсвен това в бележката се казва, че на американските власти е забранено „да предоставят на турското правителство стоки, услуги и технологии за целите на отбраната“, ако те могат да бъдат използвани по време на операцията в Сирия. \r\n \r\n Санкции за С-400 \r\nЗаконодателите задължиха администрацията на Вашингтон да приложи ограничението, което е предвидено в закона за CAATSA, приет в САЩ през 2017 г., във връзка с покупката на С-400 от Анкара. Този законов акт предполага по-специално въвеждането от американското правителство на санкции срещу онези държави, които сключват големи договори с Русия за закупуване на оръжие и военно оборудване. „Купуването на руски системи за ПВО от Турция", "date": "2019.10.30", "title": "ТАСС: Конгресът на САЩ одобри въвеждането на санкции срещу Турция"}
{"url": "http://www.focus-news.net/news/2019/10/30/2714080/v-dobrich-shte-se-provede-informatsionna-sreshta-po-proekta-za-patronazhna-grizha-za-vazrastni-hora.html", "text": "В града ще се проведе информационна среща по проекта за патронажна грижа за възрастни хора. Това съобщиха от пресцентъра на  Община Добрич . Събитието ще се състои от 11.00 часа в бизнес-залата в Общината. Организатор е Община град Добрич в качеството си на бенефициент по проект „Подкрепа в дома“ с рег. № BG05M9OP001-2.040-0030, процедура за директно предоставяне на безвъзмездна финансова помощ № BG05M9OP001-2.0040 „Патронажна грижа за възрастни хора и лица с увреждане – Компонент 2“, по  приоритетна ос 2 „Намаляване на бедността и насърчаване на социалното включване“, финансиран по Оперативна програма „Развитие на човешките ресурси“ 2014-2020. На събитието могат да присъстват всички заинтересовани страни. \r\nНа срещата ще бъде предоставена подробна информация за изпълнение на дейностите по проект „Подкрепа в дома“. \r\nОбщата стойност на проекта е в размер на 390 045.12 лв., в това число разходи по линия на Европейския социален фонд в размер на 331 538.35 лв. и национално финансиране в размер на 58 506.77 лв.", "date": "2019.10.30", "title": "В Добрич ще се проведе информационна среща по проекта за патронажна грижа за възрастни хора"}
{"url": "http://www.focus-news.net/news/2019/10/30/2714079/prohodimi-sa-patishtata-na-teritoriyata-na-oblast-burgas-vidimostta-e-dobra.html", "text": "Нормална е пътната обстановка в областта. Това съобщиха за  Радио „Фокус“ – Бургас  от Областно пътно управление. Видимостта е добра, пътищата са нормално проходими. Движението е спокойно. Автомобилният трафик се осъществява безпроблемно. \r\nВ града трафикът е натоварен. Интензивно е движението около Бургаската болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nДеница ДИМИТРОВА", "date": "2019.10.30", "title": "Проходими са пътищата на територията на област Бургас, видимостта е добра"}
{"url": "http://www.focus-news.net/news/2019/10/30/2714082/izlozhbata-uchiteli-hudozhnitsi-shte-bade-otkrita-v-kyustendil.html", "text": "Изложбата „Учители-художници“ ще бъде открита в Кюстендил. Това съобщи за  Радио „Фокус“ – Кюстендил  Евгени Серафимов, организатор на културната проява. Изложбата ще бъде открита от 17.00 часа в залата на Възрожденското училище. Тя е посветена на Деня на народните будители. „Това е вдъхновение между учителите по рисуване от Кюстендилска област. Началото на тази изложба беше поставено преди две години. Много от нас сме не само учители, но и действащи художници. Тази изложба е в чест на Деня на народните будители, открива се в Килийното училище там, където е започнало просветителското дело в нашия град преди 200 години. Изключително е приятно да се познавам с колегите, които работят и в други градове като Сапарева баня и Дупница. Гост на нашата изложба е и учителят р.по изобразително изкуство от Босилеград“, каза Евгени Серафимов. По думите му изложбата е интересна и колоритна. Амбицията е тя да стане традиционна. Вече е отправена покана изложбата да бъде представена и в Министерството на образованието и науката. \r\nВенцеслав ИЛЧЕВ", "date": "2019.10.30", "title": "Изложбата „Учители-художници“ ще бъде открита в Кюстендил"}
{"url": "http://www.focus-news.net/news/2019/10/30/2714084/v-asenovgrad-shte-bade-iznesen-urok-po-rodolyubie-stanimashki-buditeli.html", "text": "С богата културна програма Асеновград ще отбележи Деня на народните будители – 1 ноември. Това съобщиха за  Радио „Фокус“ – Пловдив  от отдел „Връзки с обществеността“ на Общината.  \r\nСъбитията започват от 10.30 часа днес в Професионалната гимназия „Цар Иван Асен II”, където ще бъде изнесен урок по родолюбие „Станимашки будители“ на Градската библиотека „Паисий Хилендарски“. В 17.30 часа в Градската библиотека ще се състои рецитал на Виктория Стефанова, озаглавен „Житие велико, заради което той забрави всичко, дори и небето…“.  \r\nНа 31 октомври програмата продължава в Историческия музей, където от 18.00 часа ще бъде представена изложбата „Воден. Античност и Средновековие (IV-XIII век)“ с находки, фотоси и друга графична документация от археологически разкопки.  \r\nНа 1 ноември жителите и гостите на Асеновград ще могат да видят две изложби – от 17.30 часа в галерия „Крис” ще бъде представена юбилейна изложба живопис и акварел „80 години Васил Папазов“, а от 18.30 часа в книжарница „Знайковците“ – изложба на Емилия Калоферова, озаглавена „Картини светлоносци – поздрав от душата ми“.  \r\nПрограмата по повод Деня на народните будители продължава на 4 ноември с литературно-поетичен спектакъл на литературен клуб „Орфей” при Народно читалище „Св. преп. Паисий Хилендарски”, посветен на 105 години от смъртта на Пейо Яворов. „Любов сред пламъци” ще започне в 17.30 часа в Градската библиотека.  \r\nНа 5 ноември в читалище „Родолюбие“ ще бъде представена театралната постановка на самодейния театър към културната институция „Свекърва“. На следващия ден от 17.30 часа в Градската библиотека ще се състои юбилеен рецитал на поетесата Катя Рускова и премиера на стихосбирката ѝ „Душата ми е птица”. Програмата ще завърши на 11 ноември с отбелязването на 30-годишнината на Етнографската къща като част от музейните пространства в Асеновград.", "date": "2019.10.30", "title": "В Асеновград ще бъде изнесен урок по родолюбие „Станимашки будители“"}
{"url": "http://www.focus-news.net/news/2019/10/30/2714083/mestni-izbori-2019-kaloyan-pargov-bsp-bitkata-na-mestnite-izbori-prodalzhava-nie-ne-sme-spreli-kampaniyata.html", "text": "Битката на местните избори продължава, ние не сме спрели кампанията. Това каза председател на БСП - София и член на Изпълнителното бюро на БСП в предаването „България сутрин“ по  България он Еър . „Първо искам да благодаря на всички, които подкрепиха БСП за България на този първи тур и за районни кметове и за листата за общински съветници и за кметове на малки населени места. На всички членове и симпатизанти, на всички доброволци изказвам своята дълбока благодарност за това, което направиха в тази кампания. Второ битката продължава, ние не сме спрели с кампанията“, добави Паргов. По думите му партията остава на балотажи в 10 големи столични района. „Най-големите „Младост“, „Надежда“, „Връбница“, „Сердика“, „Илинден“, „Изгрев“, „Подуяне“ и „Красна поляна“. В един от тези райони „Изгрев“ сме първи, водим с малко на първи тур. В другите изоставаме, има много работа за вършене, за да успеем да наваксаме тези разлики, които имаме в тези райони. Говорим с всички потенциални партньори и с всички, които могат да ни окажат тази подкрепа на втори тур. Не е лесно, това правят и нашите опоненти, знаем това, виждаме го“, обясни още председателят на БСП - София. „Битката на втори тур на 3 ноември ще бъде между запазване на статуквото и желанието за промяна. Не смея да прогнозирам за битката по райони. Основната цел, която сме си поставили е ако можем да победим навсякъде. Дали това ще е възможно ще видим в неделя. Но не трябва да пренебрегваме голямата битка между Йорданка Фандъкова и Мая Манолова. Не мисля че сега е момента, когато трябва да си говорим за това, което ни предстои в неделя, да мислим за след това“, каза още той. На въпрос как ще бъде наваксана разликата между Манолова и Фандъкова след първи тур, Паргов посочи: „В абсолютни гласове това са близо 40 000 гласа. 38 000 за столица при 1 060 000 избиратели, при очакване повишаване на избирателната активност на втори тур. Поради простата причина много от столичаните, според социолозите, считат че ще се включат на балотаж. Тогава да е тяхното решаващо участие.", "date": "2019.10.30", "title": "Местни избори 2019: Калоян Паргов, БСП: Битката на местните избори продължава, ние не сме спрели кампанията"}
{"url": "http://www.focus-news.net/news/2019/10/30/2714069/donald-tusk-na-sboguvane-s-velikobritaniya-stiskam-vi-paltsi.html", "text": "Доналд Туск, напускащият председател на Европейския съвет, изпрати послание са сбогом на Великобритания и призова политиците „да използват по най-добри начин“ отлагането на Брекзит, пише европейската редакция на  Politico . \r\nТуск, който не крие желанието си Обединеното кралство да остане в ЕС, заяви, че тримесечното отлагане, предложено от Съюза по-рано тази седмица „може да е последното“. Съветът прие официално удължаването на член 50 във вторник. \r\nТо ще продължи „до 31 януари, за да се даде повече време за ратификацията на споразумението за оттегляне. Излизането може да се осъществи на 1 декември 2019 година или 1 януари 2020 година, ако споразумението за излизане бъде ратифицирано от двете страни“, гласи съобщението от Брюксел. \r\nУдължаването стана след като британските депутати подкрепиха сделката за Брекзит на Борис Джонсън, но отказаха да прибързат законодателството през парламента, както се надяваше правителството. \r\nТуск завърши туийта си с думите: „Аз също искам да се сбогувам с вас, тъй като моята мисия тук приключва“. Мандатът на Туск приключва на 1 декември. „Стискам ви палци“. \r\n \r\nПревод и редакция:", "date": "2019.10.30", "title": "Доналд Туск на сбогуване с Великобритания: Стискам ви палци"}
{"url": "http://www.focus-news.net/news/2019/10/30/2714085/ogranicheno-e-dvizhenieto-na-tir-ove-nad-10-tona-po-patya-mezhdu-kramolin-i-veliko-tarnovo.html", "text": "Ограничено е движението на ТИР-ове над 10 тона по пътя между Крамолин и Велико Търново. Причината е намален габарит на пътното платно при км 26+444. От Областно пътно управление – Габрово уточниха за  Радио „Фокус“ – Велико Търново , че ремонтните дейности ще продължат до 31 октомври. Времето в Габровска област е предимно облачно към този час. Настилките са сухи и нормално проходими. Трафикът е интензивен, като по-натоварено е движението по главните пътища в областта. Засилен е автомобилният поток и в прохода Шипка, където все още е в сила забраната за товарни автомобили над 12 тона. Нови въведени ограничения за изминалото денонощие няма. Не са регистрирани и тежки инциденти. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като на мястото е поставена необходимата сигнализация. Движението по път III-6072 Селище – Стоките при км 11+675 трябва да се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до 31 октомври. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. \r\nРени АТАНАСОВА", "date": "2019.10.30", "title": "Ограничено е движението на ТИР-ове над 10 тона по пътя между Крамолин и Велико Търново"}
{"url": "http://www.focus-news.net/news/2019/10/30/2714086/postanovkata-maystori-shte-bade-predstavena-v-dramatichen-teatar-nevena-kokanova-v-dupnitsa.html", "text": "Постановката „Майстори“ ще бъде представена в Драматичен театър „Невена Коканова“ в Дупница. Това съобщиха за  Радио „Фокус“ – Кюстендил  от Драматичния театър. Постановката от Рачо Стоянов „Майстори“ ще бъде представена от 19.00 часа в големия театрален сезон. Пиесата „Майстори“ е написана е през 1922 г., а за първи път е поставена пет години по-късно в Народния театър „Иван Вазов“. В основата ѝ е легендата за прочутите тревненски резбари, сключили облог за майсторство, чийто залог е любовта – страстна, крайна, безкомпромисна.  \r\nРежисьор на постановката е Надя Асенова, а сценограф е Кънчо Касабов. Костюмите са дело на Димка Касабова, а музиката е на Юри Ступел. Участват: Димитър Живков, Камен Иванов, Анастасия Левордашка, Валентин Балабанов, Петко Каменов, Виктория Янева, Владимир Богданов, Филип Гуляшки, Георги Бояджиев, Василка Синева. Със специалното участие на Славчо Пеев. \r\nВенцеслав ИЛЧЕВ", "date": "2019.10.30", "title": "Постановката „Майстори“ ще бъде представена в Драматичен театър „Невена Коканова“ в Дупница"}
{"url": "http://www.focus-news.net/news/2019/10/30/2714081/v-blagoevgrad-se-provezhda-kampaniya-za-sabirane-na-opasni-otpadatsi-ot-domakinstvata.html", "text": "В Благоевград се провежда кампания за събиране на опасни отпадъци от домакинствата. Това съобщиха от пресцентъра на  Община Благоевград . Организатор е Общината, а кампанията започна на 29 октомври и ще продължи и през днешния ден. За целта ще има мобилен пункт за извозване на отпадъци. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. \r\nМобилният пункт за приемане на опасните отпадъци от бита ще бъде от 10.00 часа до 12.30 часа на паркинга на ул. „Свобода“ и ул. „Симеон Радев“. От 13.00 часа до 16.00 часа мобилният пункт ще се намира в жк. „Струмско“ на уширението на улица „Битоля“ срещу магазин „Звезден рай“.  \r\nЦелта на кампанията е жителите на община Благоевград да бъдат улеснени в предаването на опасните отпадъци, а околната среда да бъде защитена от вредното влияние на въпросните отпадъци.", "date": "2019.10.30", "title": "В Благоевград се провежда кампания за събиране на опасни отпадъци от домакинствата"}
{"url": "http://www.focus-news.net/news/2019/10/30/2714090/priklyuchi-proektat-za-vodniya-tsikal-na-asenovgrad.html", "text": "Приключи проектът за водния цикъл на град Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. В 10.30 часа днес в зала № 305, ет. 3 в сградата на Община Асеновград ще бъде дадена заключителна пресконференция за приключване на дейностите по проекта и отчитане на постигнатите резултати. От 12.00 часа на Пречиствателната станция за отпадъчни води – град Асеновград ще се състои официалната церемония „рязане на лента“ на проект „Проект за рехабилитация на водоснабдителната и канализационната мрежа с изграждане на ПСОВ за гр. Асеновград, България“. Проектът е на стойност: 106 072 089,50 лв. с ДДС, от които финансиране от ОПОС 2014 – 2020 (БФП): 80 033 191,56 лв., Кохезионен фонд: 68 028 212,82 лв., национално съфинансиране: 12 004 978,74 лв., съфинансиране от община Асеновград: 8 557 899,38 лв., възстановим от НАП ДДС: 17 480 998,56 лв. \r\nПо проекта са изградени и реконструирани канализационни клонове с обща дължина 23 177,46 м и водопроводни клонове с обща дължина 8 082,14 м. Изградена е Пречиствателна станция за отпадъчни води за 65 350 еквивалент жители. \r\nС изпълнението на проекта е постигнато подобряване и развитие на инфраструктурата за канализационната  и водоснабдителната мрежа в Асеновград. Постигнато е екологосъобразно пречистване и заустване на битовите отпадъчни води. \r\nС изпълнението на проекта е постигната една от специфичните стратегически цели на ОПОС – опазване и подобряване състоянието на водите, както и се подпомага в голяма степен за реализирането на друга цел – опазване на биологичното разнообразие и защита на природата в града и околностите му. \r\nС изпълнението на проекта се решава значителна част от проблема за опазване на околната среда, подобрени са санитарно-хигиенните условия за живот на населението.", "date": "2019.10.30", "title": "Приключи проектът за водния цикъл на Асеновград"}
{"url": "http://www.focus-news.net/news/2019/10/30/2714089/ogranicheno-e-dvizhenieto-na-tovarni-avtomobili-nad-10-tona-po-patya-debelets-sredni-kolibi-elena-v-oblast-veliko-tarnovo.html", "text": "Сухи са пътните настилки във Велико Търново и по-голямата част от областта. Времето навсякъде е облачно, но все още без валежи. Трафикът в началото на работния ден е натоварен, предаде репортер на  Радио „Фокус“ - Велико Търново . Движението във Велико Търново е интензивно по главните и второстепенни улици, както и покрай по-големите училища и детски градини. Полицейски служители има на входовете и изходите на града, както и в по-натоварените участъци от първокласните и второкласни пътища.  \r\nЗа изминалото денонощие не са регистрирани тежки инциденти. Нови затворени отсечки също няма. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до началото на 2020 г. От Областно пътно управление – Велико Търново съобщиха, че обходният маршрут е през Дебелец – Велико Търново – Лясковски кантон – Миндя – Елена и обратно. Ограничено е движението и по пътя между селата Царски извор и Драганово. От км 0 до км 5+500 има  свлачище, чието укрепване ще продължи до 3 януари 2020 година. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. Ремонтни дейности се извършват по пътя между Твърдица и Елена. В участъка от км 47+800 до км 48 движението се осъществява в една лента поради пропадане на пътното платно и образувало се свлачище. Срокът за организация на движението е началото на 2020 година.  \r\nРени АТАНАСОВА", "date": "2019.10.30", "title": "Ограничено е движението на товарни автомобили над 10 тона по пътя Дебелец – Средни колиби – Елена в област Велико Търново"}
{"url": "http://www.focus-news.net/news/2019/10/30/2714088/pregled-na-osnovnite-temi-v-starozagorskiya-pechat.html", "text": "„12 партии и коалиции с представители в новия Общински съвет на Стара Загора“ е водещо заглавие от страниците на вестник  „Старозагорски новини“ . Общо 12 партии и коалиции ще има в Общински съвет Стара Загора според окончателното решение на Общинската избирателна комисия. Най-голяма група в местния парламент през следващите четири години отново ще има ГЕРБ - 21. За листата на партията са гласували 18 644 души. По 7 мандата си разделят \"БСП за България\" и Местна коалиция Земеделски НАРОДЕН СЪЮЗ. Социалистите получават 6 778 гласа, докато третата политическа сила в общината отчита 5 886 гласа. С по трима представители в мандат 2019 - 2023 г. в Общински съвет Стара Загора ще бъдат коалиция \"Демократична България\" и Българска социалдемократическа партия. Двама общински съветници успяха да завоюват на местния вот коалиция \"Алтернативата на гражданите\", ПП ВМРО-БНД и Движението за права и свободи. Избирателната квота успяха да прескочат още 4 формации - \"Ние, гражданите\", Движение Нашият град, \"Възраждане\" и \"Воля\". Всички те излъчват по един свой представител в местния парламент. Резултатите от изборите на 27 октомври в Стара Загора показват, че на територията на общината са гласували общо 58 609 души - 42.27% избирателна активност. 8 780 от подадените гласове се оказаха невалидни. 10% по-малко избиратели отидоха до урните в неделния ден спрямо предходните местни избори през 2015 г. Заради по-слабата активност и големия процент невалидни бюлетини за първи път след демократичните промени общинската избирателна квота в Стара Загора падна под 1 000 гласа и достигна 945 гласа. Ето и имената на новите общински съветници на Стара Загора:  \r\nПП ГЕРБ - Боян Ангелов Бабанов, Бояна Тихомирова Танева, Георги Йорданов Господинов, Гино Кирилов Гинов, Дарин Петков Маринов, Динко Танев Михайлов, Диян Станимиров Димитров, Емил Славов Славов, Емил Тихомиров Енчев, Иван Ганчев Велев, Иванка Колева Михайлова, Йордан Петров Николов, Кремена Георгиева Мандаджиева, Мария Колева Жекова, Мартин Паскалев Паскалев, Милена Иванова Стоянова-Желева, Николай Валериев Николов, Николай Стефанов Диков, Стефан Анков Георгиев, Таньо Брайков Танев и Тихомир Иванов Трифонов.  \r\n„БСП за България“ - Валентина Стойчева Бонева, Галина Куманова Господинова, Даниела Ангелова Лекина, Иван Стоянов Върляков, Иван Христов Чолаков, Климент Павлов Пенчев, Мариус Иванов Кирков.  \r\nМестна коалиция Земеделски Народен Съюз - Иван Трифонов Иванов, Красимира Колева Чахова, Мария Танева Динева, Методи Динев Пенчев, Митко Маринов Маринов, Христо Иванов Донев, Явор Райчев Гънчев.  \r\nБългарска социалдемократическа партия - Дамян Желязков Георгиев, Милена Вълева Василева, Мирослав Генчев Райков.  \r\n\"Демократична България - Обединение\" (Да, България, ДСБ Зелено движение) - Димитър Здравков Чорбаджиев, Милко Стаматов Чанков, Нина Раднева Димитрова.  \r\nКоалиция \"Алтернативата на гражданите\" - Ивета Валентинова Лазарова, Янко Георгиев Янков.  \r\nПП ВМРО - Българско национално движение - Антон Димов Андонов, Никола Даниелов Чакалов.  \r\nДПС - Тунджай Рамадан Йозтюрк, Юсни Мемиш Ибрям.  \r\nВЪЗРАЖДАНЕ - Искра Михайлова Михайлова.  \r\nМестна коалиция „Воля“ - Боян Йорданов Кулев.  \r\nПП Движение нашият град - Петър Иванов Желязков.  \r\nКоалиция „Ние, Гражданите\" - Стефан Димитров Димитров.  \r\n„Живко Тодоров в първата си медийна изява след победата на изборите: Полученият резултат е огромна отговорност!“, пише още изданието. „Подкрепата за мен и програмата за развитие на Стара Загора, която представих, е много категорична. Този резултат е огромна отговорност, която задължава да работим още повече и с по-висока скорост през следващите 4 години\". Това заяви в първата си медийна изява след края на вота новоизбраният за трети мандат кмет на Стара Загора Живко Тодоров. На проведения първи тур от местните избори кандидатът на ГЕРБ завоюва 68.63%. За него гласуваха над 38 658 души. Живко Тодоров благодари за подкрепата на старозагорци и подчерта, че се надява с работата си в своя трети мандат да спечели доверието и на онези, които на 27 октомври не са го подкрепили. Той посочи, че в следващите дни предстоят разговори с всички политически сили, които излъчват свои представители в местния парламент. \"Целта е да направим силен и експертен екип, който да заработи светкавично по основните приоритети, които поставихме в предизборната кампания, за развитието на Стара Загора.\" Живко Тодоров бе категоричен, че по най-бързия начин трябва да започне работата по осигуряването на средства за изграждането на многофункционална спортна зала. Наред с това той очерта ремонтите на Руския пазар, Зоопарка, Летния театър и Станционната градина като особено важни за промяна в облика на града. \"Основната критика, която получихме в предизборната кампания, бе свързана с качеството на ремонтните дейности. Ще обърнем специално внимание на работата на всяка една фирма. Планирам в кратки срокове провеждането на среща с всеки изпълнител, за да поставим своите изисквания\", заяви старозагорският градоначалник. Попитан от медиите дали в бъдещия управленчески екип ще има представители на други политически формации, Живко Тодоров подчерта, че ще има по-широко управление, в което ще бъдат включени различни експерти на различни нива, без значение дали са надпартийни, или са от други партии. \"Ние никога не сме делили Общината и ОбС на хора от ГЕРБ и такива, които са от други партии. И в момента по дирекциите има хора, които са членове на различни политически сили и това не ни пречи да работим добре заедно. Така че ще продължим в тази посока и ако останалите, които влязоха сега в ОбС, се чувстват съпричастни, ние ще работим с тях и ще се вслушваме в техните мнения\", уточни новоизбраният за трети мандат кмет. По повод спада на гласовете за листата с кандидати на ГЕРБ Тодоров заяви, че управлението до голяма степен води до изтощаване на една партия и до ерозия в нейното доверие. \"Напълно нормално е да се трупа негативизъм. Затова заложихме и на надпартийни кандидати в нашата листа със съветници. Смятам, че, ако ГЕРБ като партия не бе постъпила по този начин, резултатът щеше да е много по-лош. Убеден съм, че с развитието на Индустриална зона \"Загоре\" ще ангажираме подкрепата на повече хора\", обясни Живко Тодоров. Той бе категоричен, че противно на някои слухове е отдаден на работата си за Стара Загора и ще изпълни своя трети мандат. \"Нямам никакво намерение да поемам по друг път, преди да изпълня програмата си\", отсече Живко Тодоров. Изборните резултати в община Стара Загора коментира и общинският председател на партията и зам.-председател на НС Емил Христов. Той подчерта, че вотът за Живко Тодоров и листата на партия ГЕРБ е един от най-високите в страната. \"Това се дължи на високата ни активност и качествените хора, на които заложихме. Листата ни за Общинския съвет въобще не е типично партийна. В нея има специалисти, които вярваме, че ще вдигнат нивото на работа в Общински съвет Стара Загора. Ще продължим да работим в интерес на града и да подкрепяме програмата на Живко Тодоров\", подчерта Христов. Своя прочит за постигнатите изборни резултати в Старозагорска област направи областният координатор на ГЕРБ Пламен Йорданов. Той изрази задоволство от постигнатото в региона. Кандидатите на ГЕРБ спечелиха още на първи тур вота в общините Стара Загора, Казанлък, Мъглиж и Раднево, а подкрепеният от формацията Иван Танев завоюва победата с 68% в Братя Даскалови. ГЕРБ отива на балотажи в общините Чирпан, Николаево и Гурково. \"Големият успех за нас е резултатът в община Чирпан. Положихме много усилия, направихме добър екип и това даде резултат. Показахме, че промяната в Чирпан може да се случи. Имаме преднина от 1 300 гласа и съм уверен, че ще се поздравим с успех. В лицето на Ивайло Крачолов имаме надпартийна фигура, която ще работи активно\", заяви Пламен Йорданов. На база резултатите в региона областният координатор на ГЕРБ подчерта, че големият опонент на тези местни избори за формацията не е БСП, а ДПС. Йорданов изрази надежда, че добрите резултати от първия тур за ГЕРБ ще се запазят и след провеждането на балотажите в Чирпан, Гурково и Николаево. \"Пред нас стои въпросът как да постъпим на втория тур в Опан. Такова решение предстои да вземем в следващите дни\", заяви Пламен Йорданов.  \r\n„Изборни куриози: Трима отиват на балотаж в радневско село, брат и сестра - в старозагорско“ е друго заглавие от страниците на вестника. Безпрецедентна ситуация за участие на трима кандидати на балотаж ще се наблюдава тази неделя в радневското село Знаменосец. С най-голям брой гласове е съдържателят на местната пивница Иван Славов (БЗНС), който за пръв път участва във вота и е получил 161 гласа в своя подкрепа на първия тур. Второто място, с по 136 преброени валидни бюлетини, са си поделили съдържателят на селския казан за варене на ракия, пенсионерът Николай Пенев (АБВ), и изкаралият до сега три кметски мандата бивш началник на противопожарната служба в Раднево Иван Даев (БСДП). На първия тур са излезли 444 от имащите право на глас 580 пълнолетни жители на Знаменосец, при преброяването на бюлетините били отчетени само 9 невалидни, а две отишли в графата \"не подкрепям никого\". Местните припомнят, че на предните избори Даев е бил избран от раз, а сегашният му опонент Пенев си тръгнал само с 40 гласа в своя подкрепа. Не по-малко куриозна е ситуацията в старозагорското село Могила, където брат и сестра ще застанат един срещу друг на балотажа за кметския пост в населеното място, след като на първия тур получиха равен брой гласове (по 152) в своя подкрепа. Родената през 1965 година Гинка Колева е вече два мандата кмет на Могила, където има 588 избиратели. В първия е влязла от листата на ПП \"Атака\", а следващия и този се явява като кандидат на АБВ. По-младият Георги Колев работи като механик в Научноизследователския институт по говедовъдство, участвал е и на предните, и по-предните избори от партия \"Атака\", чийто активист си останал и до сега, но тогава загубил от сестра си с няколко гласа. През 2015 г. Гинка спечелила с 3 гласа пред досегашната си секретарка Радка Иванова, която била кандидат от БСП. В нощта на 27 октомври т.г. в началото сметките показвали, че победител е отново Гинка, но малко преди да извади кутията с бонбони, за да почерпи, се оказало, че за нея има 3 сгрешени бюлетини, а за Георги - само една, разказват могилчани. Въпреки политическите разногласия Гинка и Георги са в перфектни взаимоотношения и често могат да бъдат видени заедно с внуците си: тя има три, а той - засега само едно. Очакванията са на 3 ноември активността да достигне почти 100 процента, коментират съселяните на конкуриращите се родственици.", "date": "2019.10.30", "title": "Преглед на основните теми в старозагорския печат"}
{"url": "http://www.focus-news.net/news/2019/10/30/2714091/v-svishtov-shte-se-provedat-obrazovatelnite-initsiativi-svishtovskite-buditeli-i-buditeli-na-novoto-vreme.html", "text": "В града ще се проведат образователните инициативи „Свищовските будители“ и „Будители на новото време“. Събитията са част от програмата на Общината, посветена на 1 ноември – Ден на народните будители. Проявите, които са включени в нея, продължават през цялата седмица, съобщи за  Радио „Фокус“ – Велико Търново  Росен Маринов, директор на Дирекция „Култура и културно наследство“ в Общината.  \r\nОт 10.30 часа на пл. „Алеко“ ученици от 3 „б“ клас на СУ „Николай Катранов“ ще представя образователна програма под надслов „Улица на будителите“. „Детският отдел на градската библиотека също е подготвил образователни мероприятия, които ще се проведат от 11.00 и 13.30 часа отново с ученици от различни класове на СУ „Н. Катранов“, които ще се включат в „Свищовските будители“ и „Будители на новото време“. Това също ще е много интересно“, допълни Росен Маринов. Тържествената сряда ще приключи с благотворителен концерт, който ще набира средства в помощ на Станимира Ницова от Свищов. Музикалната проява ще е в ХГ „Николай Павлович“ от 17.30 часа. В нея ще участват преподаватели и ученици от музикалната школа при Първо българско народно читалище „Еленка и Кирил Д. Аврамови“. \r\nЛуиза ТРАНЧЕВА", "date": "2019.10.30", "title": "В Свищов ще се проведат образователните инициативи „Свищовските будители“ и „Будители на новото време“"}
{"url": "http://www.focus-news.net/news/2019/10/30/2714094/dvizhenieto-po-patya-devin-mihalkovo-krichim-tryabva-da-se-osashtestvyava-s-povisheno-vnimanie-zaradi-stroitelni-deynosti.html", "text": "Проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През нощта не са получавани сигнали за инциденти по пътищата в областта.  \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8611 Белица – Загражден от км 18+431 до км 19+981 трябва да се осъществява с повишено внимание поради извършване на ремонтни дейности. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.30", "title": "Движението по пътя Девин – Михалково – Кричим трябва да се осъществява с повишено внимание заради строителни дейности"}
{"url": "http://www.focus-news.net/news/2019/10/30/2714064/parlamentat-shte-razgleda-ostavkata-na-volen-siderov-kato-naroden-predstavitel.html", "text": "Парламентът ще разгледа оставката на Волен Сидеров като народен представител. Това предвижда седмичната проектопрограма за работа на  Народното събрание . Оставката на Сидеров е входирана в деловодството на парламента на 24 октомври. На вниманието на депутатите ще се постави прекратяване на пълномощията и на депутата от ГЕРБ Лиляна Павлова. Депутатите ще разгледат и предложение за удължаване на срока за работа на Временната анкетна комисия за НАП. Проектът на решение предвижда работата на временната анкетна комисия да бъде удължена до 30 ноември 2019 г. За времето на работа на комисията до момента са проведени четири заседания, в които са изслушани представители на ДАНС, Комисията за защита на личните данни, представители на Държавна агенция „Електронно управление“ и Апелативната специализирана прокуратура и на Специализираната прокуратура. Идеята е да бъдат поканени представители на Нотариалната камара, на Висшия адвокатски съвети на други институции, за да се установи наличието на проблеми, свързани с ежедневната дейност, причинени от теча на данни на НАП.  \r\n „Фокус“  припомня:  \r\nКомисията бе създадена на 25 юли 2019 г. от Народното събрание. Проекторешението бе внесено от председателят на ПГ на ГЕРБ д-р Даниела Дариткова и група народни представители. „За\" създаване на комисията гласуваха единодушно 171 депутати. Съгласно решението срокът на действие на комисията е до три месеца. Комисията ще трябва да проучи всички факти и обстоятелства около случая с източване на информация от електронните бази данни на НАП. За председател на комисията бе избран народният представител от ГЕРБ Красимир Ципов. За заместник-председател проф. Румен Гечев от БСП. Членове на комисията ще бъдат Маноил Манев и Александър Иванов от ГЕРБ, Явор Божанков и Иван Иванов от БСП, Емил Димитров, Валентин Касабов, Маргарита Николова от \"Обединени патриоти\", Ахмед Ахмедов, Сергей Кючуков, Халил Летифов от ДПС и Кръстина Таскова, Дора Христова и Боряна Георгиева от ДПС. До създаването на комисията се стигна след като в сряда на свое заседание Изпълнителната комисия на Политическа партия ГЕРБ възложи на Парламентарната група на партията да предложи създаването на временна комисия в Народното събрание за изясняването на всички факти и обстоятелства около нерегламентирания достъп до лични данни на Националната агенция за приходите. Според Изпълнителната комисия на ГЕРБ станалата публично достъпна лична и данъчно-осигурителна информация за милиони българи е изключително чувствителна тема и формирането на временна комисия в българското Народно събрание би допринесло за изясняването на всички факти около кибератаката.", "date": "2019.10.30", "title": "Парламентът ще разгледа оставката на Волен Сидеров като народен представител"}
{"url": "http://www.focus-news.net/news/2019/10/30/2714097/pregled-na-osnovnite-temi-v-burgaskiya-pechat.html", "text": "„Кметът на Бургас и новите съветници полагат клетва“ е водещата новина и тема на деня във вестник  „Черноморски фар“ . „Три дни след вота започват работа“, пише още в материала. На първото си заседание те ще получат удостоверенията си от председателя на ОИК – Бургас Елка Стоянова. Заедно с тях клетва ще положат и кметовете на кметства в община Бургас. По традиция първото заседание се открива от най-възрастния съветник. В случая това ще бъде Бенчо Бенчев. „5 пъти повече заболели от варицела“ е друго заглавие в днешното издание. Справка в Регионалната здравна инспекция показва 33-ма заразени за периода 21 - 27 октомври, спрямо една шестима за преходната седмица. Майки споделиха, че случаите са предимно от детските градини. „Отпускат допълнителни 545 хиляди лева за заетост на хора с увреждания“, четем още от първите страници на ежедневника. Парите ще бъдат насочени към Националната програма за заетост и обучение на хора с трайни увреждания. Това реши съветът към Министерството на труда и социалната политика. „Търсят 52-ма военни в Лозово“ е още една новина във вестника. 52 свободни работни места са обявени за бургаското военно формирование 48940 в Лозово.Вакантните длъжности са за военните формирования от състава на Съвместното командване на силите. „Рязка промяна на времето“ е друго заглавие в днешния брой на вестника. Ще преобладава облачно време, на места – главно в Северна и Източна България, с превалявания от дъжд. „Признаха „БГ ФИШ“ за междубраншовата организация“, „Осъдиха бургазлия за кражба и притежание на наркотици“ и „НАП напомнят: До края на месеца се подават декларациите за дължими данъци за третото тримесечие“ са още новини от вестника днес.", "date": "2019.10.30", "title": "Преглед на основните теми в бургаския печат"}
{"url": "http://www.focus-news.net/news/2019/10/30/2714099/81-godishna-zhena-e-postradala-pri-pozhar-v-kashta-v-plovdiv.html", "text": "81-годишна жена е пострадала при пожар в къщата ѝ в Пловдив. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигналът е получен в 06.34 часа на 29 октомври. 81-годишната жена е с изгаряния по главата, вследствие на пожара е вдишала газове. Пострадалата е откарана в лечебно заведение. Пламъците са унищожили стаята. Причината за пожара е небрежност при боравене с открит огън – запалена свещ.", "date": "2019.10.30", "title": "81-годишна жена е пострадала при пожар в къща в Пловдив"}
{"url": "http://www.focus-news.net/news/2019/10/30/2714092/potushen-e-pozharat-v-natsionalen-park-rila-nad-selo-dolno-osenovo.html", "text": "Потушен е пожарът в Национален парк „Рила“ над село Долно Осеново. Това съобщи за  Агенция „Фокус“  инж. Дамян Дамянов, директор на Югозападно държавно предприятие. На място има служители на пожарната, които ще наблюдават участъка.  \r\nВиолета СИМЕОНОВА", "date": "2019.10.30", "title": "Потушен е пожарът в Национален парк „Рила“ над село Долно Осеново"}
{"url": "http://www.focus-news.net/news/2019/10/30/2714095/bezplatni-profilaktichni-pregledi-za-rak-na-gardata-shte-se-provedat-v-asenovgrad.html", "text": "Безплатни профилактични прегледи за рак на гърдата ще се проведат в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. Безплатните прегледи се организират от Фондация „Една от 8” по съвместната програма на общината с Avon – „Бъди до мен”. Ще бъдат прегледани безплатно 200 жени в града. \r\nПрегледите ще се извършат в сградата на Общинското предприятие по „Туризъм” на адрес пл. „Акад. Николай Хайтов” 2, ет. 2 днес, на 31 октомври и 1 ноември. Условието е жените да са на възраст от 20 до 65 години, да не са били диагностицирани с рак на гърдата и да не са бременни.  \r\nОбщина Асеновград приканва желаещите дами да се възползват от тази възможност и да станат част от инициативата.", "date": "2019.10.30", "title": "Безплатни профилактични прегледи за рак на гърдата ще се проведат в Асеновград"}
{"url": "http://www.focus-news.net/news/2019/10/30/2714096/mvr-edin-chovek-e-zaginal-a-16-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 16 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 16 тежки пътнотранспортни произшествия. В София са регистрирани 35 леки катастрофи, при които няма пострадали.", "date": "2019.10.30", "title": "МВР: Един човек е загинал, а 16 са пострадали при катастрофи в страната през изминалото денонощие"}
{"url": "http://www.focus-news.net/news/2019/10/30/2714102/zhan-klod-yunker-orban-tryabva-da-blagodari-na-merkel-vmesto-da-ya-kritikuva.html", "text": "Frankfurter Rundschau публикува дълго интервю с напускащия председател на Европейската комисия. Коментирайки отговора на германското правителство на бежанската криза през 2015 г., Жан-Клод Юнкер отбеляза, че Виктор Орбан трябва да бъде благодарен на германския канцлер, вместо да критикува ходовете й. Золтан Ковач, международен говорител на унгарското правителство, отговори на изявленията в „Туитър“, пише електронното издание  Hungary Today . \r\nНа въпроса за своето мнение относно реакцията на германското правителство със задна дата, Юнкер отговори, че „Меркел не отвори границите, тя просто не ги е затворила. Това е голяма разлика. Затварянето на границите би поставило Австрия и Унгария в невъзможно положение, оставяйки стотици хиляди хора заседнали в Алпите и на жп гарата Келети“, добави той, като посочи, че именно затова Орбан трябва да е благодарен на Меркел, а не да я критикува. \r\n„Меркел не се е консултирала с никого. Тя взе решения, които нямаше право да взема. И ние все още страдаме от техните последици“, пък отговори на това Золтан Ковач. \r\nЮнкер говори не само за бежанската криза, но заяви също, че ако мандатът му изтече „ще напусна Брюксел по-бързо, отколкото Великобритания ще излезе от ЕС“. \r\n \r\nПревод и редакция:", "date": "2019.10.30", "title": "Жан-Клод Юнкер: Орбан трябва да благодари на Меркел вместо да я критикува"}
{"url": "http://www.focus-news.net/news/2019/10/30/2714101/pregled-na-osnovnite-temi-vav-velikotarnovskiya-pechat.html", "text": "„ВМРО-БНД” ще имат 17 съветника в област В. Търново“ е заглавие от първа страница на областния всекидневник  „Янтра ДНЕС” . Резултатите от местните избори в неделя ни задоволяват, но не са максимумът, който ние си поставяме и който ще следваме, заяви народният представител доц. Милен Михов, който е областен председател на ВМРО-БНД. По думите му формацията продължава да се утвърждава като важен обществен и политически фактор в страната, включително и в област В. Търново, където ще има общо 17 общински съветника. На предходните избори те са били 10. \r\n „Подравняват настилката от гранитни блокове по тротоара на улица „Васил Левски“ е друго заглавие от страниците на вестника. Започват ремонтните дейности на настилката от гранитни блокове по тротоара на улица „Васил Левски“ във Велико Търново. Целта е да се подобри гладкостта на настилката и да бъдат избегнати неравностите, възникнали с времето при постепенното слягане на част от блоковете и образуването на неравности. След приключването на подобен вид работи по тротоарната настилка на ул. „Цар Освободител“ предстои изравняването и на тротоарната настилка от гранитни плочи на ул. „Васил Левски“ от кръстовището с ул. „Цар Освободител“ до пешеходната пътека пред Централна поща. „Билетите за „Етър” – ЦСКА са в продажба“, четем на спортната страница на вестника.  \r\n„Търновец разработва приложения за предпазване от трудови злополуки и от агресивни хора“ е водещо заглавие в другия областен ежедневник  „Борба“ . Приложения за предпазване от трудови злополуки и за разпознаване на агресивни хора е разработил Станко Станков. Той е програмист, разработва софтуер за различни фирми, а в свободното си време пише приложения, които могат да направят живота ни малко по-безопасен. Какво представлява софтуерът може да прочетете на страниците на вестника. \r\n„Всяка пета пусната бюлетина в региона - недействителна“ е водеща тема и в този ежедневник. Гласът на всеки пети, пуснал бюлетина на местните избори за общински съветници, е отишъл нахалост. Справка на „Борба“ от протоколите в общинските избирателни комисии показа, че в региона има над 25 хиляди недействителни бюлетини, което е рекорд. Никога досега цифрата на неотчетените в нечия полза бланки не е била толкова фрапираща. Потресаващо непознаване на системата на гласуване, масово бъркане с преференциите и нека си го кажем – неграмотност, са причините, които се налагат от само себе си. \r\n„Фенове на „Етър“ с поредна благотворителна акция“ четем на спортната страница на вестника.", "date": "2019.10.30", "title": "Преглед на основните теми във великотърновския печат"}
{"url": "http://www.focus-news.net/news/2019/10/30/2714093/london-evening-standard-dzhonsan-predupredi-torite-da-se-gotvyat-za-tezhki-izbori-na-12-dekemvri.html", "text": "Борис Джонсън предупреди депутатите от управляващата Консервативна партия да се готвят за „тежки“ парламентарни избори, след като най-накрая премиерът се пребори за решаване на въпроса за Брекзит на избирателните урни, пише британското издание  London Evening Standard . \r\nСлед победата на премиера в Общините снощи след три предишни неуспешни опита, той се опита да обедини консерваторите зад обещанието си да „реализира Брекзит“. \r\nТорите влизат в кампанията в бурно настроение, като едно проучване на общественото мнение през уикенда ги поставя с 16 процентни пункта пред Лейбъристите. Но обръщайки се към депутатите,  Джонсън предупреди срещу самодоволството. \r\n„Време е страната да се събере, да реализира Брекзит и да продължи напред. Това ще бъдат трудни избори и ние ще направим всичко възможно“, каза той. \r\nЗаконопроектът на една страница, позволяващ изборите да се проведат сега, отива в Камарата на лордовете, но е малко вероятно да бъде задържан в неизбираемата горна камара. \r\nСлед като получи кралското съгласие, той ще проправи пътя за разпускане на парламента на 6 ноември, с което да започне сериозно началото на кампанията. \r\nВ крайна сметка законопроектът бе приет в Общините с 438 гласа „за“ и 20 „против“ – въпреки че гласуването за избиране на дата, за което от Даунинг стрийт предупредиха, че може да потопи всичко, беше много по-близко и правителството спечели с мнозинство от само 20 гласа. \r\nПремиерът има за цел да възстанови загубеното от Тереза Мей през 2107 г. мнозинство на торите в Камарата на общините, за да може най-накрая да сложи край на три-годишната задънена улица и да прокара своята сделка за Брекзит през парламента. \r\nОбаче за торите има и рискове, след като Джонсън не успя да изпълни обещанието си да реализира Брекзит на 31 октомври „или да умре“ и при положение, че „Партия Брекзит“ на Найджъл Фараж се обяви твърдо срещу сделката на премиера с Брюксел. \r\nИзбори преди Рождество означават, че избирателната активност може да бъде ниска в тъмните декемврийски нощи, а Консерваторите може да пострадат на урните и ако се разрази зимна грипна криза. \r\nДжереми Корбин, от своя страна, заяви, че изборите предлагат „единствен шанс на поколение“ за трансформиране на страната. \r\nИменно лидерът на Лейбъристката партия е взел решението да се подкрепи насрочването на избори, което позволи на Джонсън да спечели гласуването в Общините. \r\nНо мнозина лейбъристи са силно недоволни от развитието на нещата, като се страхуват, че фракцията им отива към поредна изборна загуба. \r\nСамо 127 от 244-те депутати гласуваха за избори, докато повече от 50 подписаха поправка, призоваваща изборите да бъдат отложени до май 2020 година. \r\nКорбин се стреми да характеризира изборите като състезание между консерваторите, „които смятат, че са родени да управляват“ и програмата на работническото движение за радикална реформа. \r\nВ статия за Daily Mirror той подчерта плановете им да вземат железопътната, водната и енергийната собственост в публична собственост, като същевременно повишават данъците върху тези, които са „на върха“, за да инвестират в публични услуги. \r\n\"Започваме най-амбициозната и радикална кампания за реални промени, която страната ни някога е виждала. Това е шанс веднъж в поколение да се изгради държава за многото, а не малкото“, каза той. \r\nЛибералдемократите влизат в изборите сигурни, че тяхната позиция за оставане в Европейския съюз ще им спечели допълнителни гласове, като дори техният лидер Джо Суинсън се представя като „кандидатът на Либералдемократите за премиер“. \r\n„Това е най-добрият ни шанс да изберем правителство, което да спре Брекзит“, каза тя. \r\nОт страна на Шотландската национална партия (СНП), първият министър на Шотландия Никола Стърджън заяви, че това е възможност за страната й да върне референдума за независимост обратно в дневния ред. \r\n„Победа за СНП ще бъде недвусмислено и неудържимо искане Шотландия да получи правото да избере собственото си бъдеще“, каза тя. \r\n \r\nПревод и редакция:", "date": "2019.10.30", "title": "London Evening Standard: Джонсън предупреди торите да се готвят за „тежки“ избори на 12 декември"}
{"url": "http://www.focus-news.net/news/2019/10/30/2714103/bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образуването на задръствания или колони от автомобили. На граничен пункт „Златарево“, както и на „Станке Лисичково“ обстановката също е нормална. \r\nЛивия НИНОВА", "date": "2019.10.30", "title": "Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/10/30/2714075/ogranicheno-e-dvizhenieto-za-prevozni-sredstva-nad-12-tona-po-tretoklasen-pat-haskovo-zornitsa-beli-plast-stremtsi-kardzhali.html", "text": "Ограничено е движението за превозни средства над 12 тона по третокласен път Хасково - Зорница - Бели пласт - Стремци - Кърджали. Обходните маршрути са път I-5 Хасково - Кърджали за МПС до 15 тона и път III-507 Кърджали - Мост през село Мост за всички МПС до 31 декември 2019 г. Това съобщиха за  Радио „Фокус“  от ОПУ - Кърджали. За МПС над 12 т се ограничава движението по път III-5009 и в посока Хасково - Козлец - Кърджали от км 0 до км 26 + 080 до 31 декември 2019 г.  \r\nПо път III-597 Ивайловград - Дъбовец - Малко градище - Лозен - Любимец в гр. Любимец при км 56 + 850 е ограничено движението за всички МПС. Обходният маршрут е от град Любимец до с. Сива река - с. Малко градище - гр. Ивайловград до 31 декември 2019 г. По път Черноочене - Кърджали само в посока Кърджали е ограничено за движение по МПС над 15 т. Срокът е до 31 декември 2019 г. Обходни те маршрути са:  \r\n- направление Хасково - Кърджали: път І-5, път ІІІ-505 (с. Манастир), път ІІІ-507 Г. Войводино - Мост - Чифлик - Кърджали; \r\n- направление Асеновград - Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино - Мост - Чифлик - Кърджали; \r\n- направление Минерални бани - Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино - Мост - Чифлик - Кърджали. \r\nДарина ДЕЕНИЧИНА", "date": "2019.10.30", "title": "Ограничено е движението за превозни средства над 12 тона по третокласен път Хасково - Зорница - Бели пласт - Стремци - Кърджали"}
{"url": "http://www.focus-news.net/news/2019/10/30/2714105/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир. През изминалата нощ обстановката е била спокойна, съобщиха за  Радио „Фокус“ – Пирин  от Областно пътно управление – Благоевград. Към този час трафикът е натоварено по главен път Е-79 в платното в посока София. По автомагистрала „Струма“ и второкласен път Симитли – Гоце Делчев преминаването се осъществява нормално. До 31 декември движението по третокласен път автомагистрала „Струма“ – Лозеница от км 0 до км 10+754 е ограничено за всички моторни превозни средства поради рехабилитация на пътя. Преминаването се извършва по обходен маршрут - АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В област Благоевград няма въведени други ограничения за движението на леки и товарни автомобили. \r\nЛивия НИНОВА", "date": "2019.10.30", "title": "Повишена е опасността от падащи камъни в Кресненското дефиле и в района на проходите Предел и Папаз Чаир"}
{"url": "http://www.focus-news.net/news/2019/10/30/2714100/sport-barselona-pobedi-valyadolid-s-51-mesi-s-dva-gola-i-dve-asistentsii.html", "text": "Шампионът на Испания Барселона разгроми с 5:1 гостуващия Валядолид в среща от междинния 11-и кръг на Ла Лига, играна пред 59 896 зрители на \"Камп Ноу\". Лионел Меси беше над всички с две попадения и две асистенции. Клеман Лангле първи реализира в третата минута, а в 15-ата гостите от “Хосе Сорийя” изравниха чрез Кико Оливас. Артуро Видал даде преднина на каталунците в 29-ата. Лионел Меси вкара две попадения и даде две голови подавания. Първото беше негово 50-о от пряк свободен удар, а второто също възхити футболните специалисти. Барса се завърна на върха в Примера дивисион с актив от 22 точки, а Валядолид е 9-ти с 14 точки от 11 срещи.", "date": "2019.10.30", "title": "Спорт: Барселона победи Валядолид с 5:1, Меси с два гола и две асистенции"}
{"url": "http://www.focus-news.net/news/2019/10/30/2714109/afp-fiat-chrysler-potvardi-che-vodi-pregovori-za-slivane-s-peugeot.html", "text": "Италианският автомобилен гигант Fiat Chrysler обяви, че води преговори за сливане с френската Groupe PSA, която произвежда автомобилните марки Пежо и Ситроен, предава  AFP . \r\nОт италианската компания обявиха в съобщение, че потвърждават, „че се водят преговори, целящи създаването на една от водещите автомобилни групи в света“ с ПСА, но отказаха да предоставят други подробности. \r\n \r\nПревод и редакция:", "date": "2019.10.30", "title": "AFP: Fiat Chrysler потвърди, че води преговори за сливане с Peugeot"}
{"url": "http://www.focus-news.net/news/2019/10/30/2714104/19-godishen-e-zaginaliyat-v-tezhkata-katastrofa-na-patya-svishtov-selo-tsarevets.html", "text": "19-годишно момче от с. Козаревец е загиналият в тежката катастрофа на пътя Свищов – село Царевец, която се случи вчера по обяд. Това съобщи за  Радио „Фокус“ - Велико Търново  говорителят на ОДМВР - Велико Търново Мариана Христова \r\n „Фокус“  припомня, че по първоначална информация са се ударили лек автомобил „Фолксваген Голф“, управляван от 19-годишно момче от с. Козловец и товарен автомобил „Фиат Дукато“, управляван от 45-годишен мъж от В. Търново. В резултат на това на място е загинал водачът на лекия автомобил. Другият водач е изпробван за употреба на алкохол, пробата е отрицателна. На двамата са взети кръвни проби за химичен анализ.  \r\nПричините за произшествието са в процес на изяснява не. По случая е започнато досъдебно производство. \r\nРени АТАНАСОВА", "date": "2019.10.30", "title": "19-годишен е загиналият в тежката катастрофа на пътя Свищов – село Царевец"}
{"url": "http://www.focus-news.net/news/2019/10/30/2714111/natsionalen-studentski-seminar-daritelstvoto-traditsiya-i-savremenni-praktiki-shte-se-provede-v-karlovo-na-1-noemvri.html", "text": "Национален студентски семинар „Дарителството - традиция и съвременни практики“ ще се проведе в Карлово на 1 ноември. Това съобщиха от пресцентъра на  Община Карлово . Събитието ще се състои от 10.00 часа в Исторически музей - Карлово. Поводът е отбелязването на 200 години от рождението на Евлоги Георгиев и 195 години от рождението на Христо Георгиев - големите дарители на България. Организатори са Община Карлово, Великотърновски университет „Св. св. Кирил и Методий“ и Исторически музей - Карлово.", "date": "2019.10.30", "title": "Национален студентски семинар „Дарителството - традиция и съвременни практики“ ще се проведе в Карлово на 1 ноември"}
{"url": "http://www.focus-news.net/news/2019/10/30/2714107/pss-dobri-sa-usloviyata-za-turizam-v-planinite.html", "text": "Добри условия за туризъм в планините. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Температурите са между 1-8 градуса. Мигла във високите части на Стара планина. Навсякъде разкъсана облачност. От спасителната служба напомнят на туристите да бъдат добре облечени особено в сутрешните часове. Лифтовите съоръжения не работят. Няма регистрирани инциденти.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.10.30", "title": "ПСС: Добри са условията за туризъм в планините"}
{"url": "http://www.focus-news.net/news/2019/10/30/2714108/s-kvorum-ot-142-narodni-predstaviteli-zapochna-plenarnoto-zasedanie.html", "text": "С кворум от 142 народни представители започна пленарното заседание, предаде репортер на Агенция \"Фокус\". Заседанието бе открито от председателстващия Емил Христов. Това е първото пленарно заседание след ваканцията на депутатите заради местните избори. Парламентът ще разгледат оставката на Волен Сидеров  и тази на Лиляна Павлова като народни представители. Депутатите ще разгледат и предложение за удължаване на срока за работа на Временната анкетна комисия за НАП. Проектът на решение предвижда работата на временната анкетна комисия да бъде удължена до 30 ноември 2019 г.  \r\nДеница КИТАНОВА", "date": "2019.10.30", "title": "С кворум от 142 народни представители започна пленарното заседание"}
{"url": "http://www.focus-news.net/news/2019/10/30/2714115/vremenno-dvizhenieto-po-patya-panicharevo-nevestino-v-oblast-kyustendil-se-osashtestvyava-v-dve-lenti-poradi-razliv-na-neftoprodukti-na-patnoto-platno.html", "text": "Временно движението по път II-62 Паничарево - Невестино при км 23 в област Кюстендил се осъществява в две от три ленти поради аварирал тежкотоварен автомобил и разлив на нефтопродукти по пътното платно. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\".", "date": "2019.10.30", "title": "Временно движението по пътя Паничарево - Невестино в област Кюстендил се осъществява в две ленти поради разлив на нефтопродукти на пътното платно"}
{"url": "http://www.focus-news.net/news/2019/10/30/2714106/ria-novosti-turtsiya-oproverga-informatsiyata-che-e-blizo-do-kupuvaneto-na-su-35.html", "text": "Министърът на отбраната на Турция Хулуси Акар опроверга съобщенията на медиите, че планира да купи изтребители Су-35 от Русия, съобщава местният портал Haberler, предава  РИА Новости . \r\nПо думите на Акар, Турция все още продължава да е заинтересувана да участва в програмата за производство и купуване на американски изтребители F-35. \r\nИзточник на РИА Новости в турския секретариат по военна промишленост по-рано съобщи, че преговорите между Москва и Анкара за доставка на руски изтребители продължават, но засега няма нищо сигурно. \r\nПрезидентът на Турция Реджеп Таийп Ердоган в началото на септември посети авиоизложението МАКС-2019 заедно с руския лидер Владимир Путин и се заинтересува от изтребителите Су-35 и Су-57. По-рано САЩ изключиха Турция от програмата за F-35 заради това, че Анкара купи руски зенитно-ракетни системи С-400. \r\n \r\nПревод и редакция:", "date": "2019.10.30", "title": "РИА Новости: Турция опроверга информацията, че е близо до купуването на Су-35"}
{"url": "http://www.focus-news.net/news/2019/10/30/2714114/dvizhenieto-po-pat-ii-11-milkovitsa-somovit-v-oblast-pleven-se-izvarshva-v-edna-lenta-zaradi-remontni-deynosti.html", "text": "Движението по път II-11 Милковица - Сомовит от км 196 до км 206 е регулирано в една лента до 31 октомври. Това съобщиха за  Радио „Фокус“  от Областно пътно управление – Плевен. Причината са ремонтни дейности с частично асфалтиране. Участъкът е сигнализиран с пътни знаци. Пътните настилки в областта са сухи. Максималните температури ще бъдат между 9° и 14°, очакват се превалявания. Движението по път III-3005 Петърница – Беглеж от км 15 до км 30 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31 октомври. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.10.30", "title": "Движението по път II-11 Милковица - Сомовит в област Плевен се извършва в една лента заради ремонтни дейности"}
{"url": "http://www.focus-news.net/news/2019/10/30/2714118/s-5-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 5 см се е понижило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е - 2 см, а температурата на водата 15.1 градуса. Днес облачността от север ще продължи да се увеличава и до вечерта ще обхване цялата страна, но превалявания от дъжд ще има само в северните и източните райони. Максималните температури ще бъдат в широки граници – от 9° - 10° в североизточните райони до 22° в югозападните.", "date": "2019.10.30", "title": "С 5 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/10/30/2714113/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Frankfurter Rundschau публикува дълго интервю с напускащия председател на Европейската комисия. Коментирайки отговора на германското правителство на бежанската криза през 2015 г., Жан-Клод Юнкер отбеляза, че Виктор Орбан трябва да бъде благодарен на германския канцлер, вместо да критикува ходовете й. Золтан Ковач, международен говорител на унгарското правителство, отговори на изявленията в „Туитър“, пише електронното издание  Hungary Today . \r\nНа въпроса за своето мнение относно реакцията на германското правителство със задна дата, Юнкер отговори, че „Меркел не отвори границите, тя просто не ги е затворила. Това е голяма разлика. Затварянето на границите би поставило Австрия и Унгария в невъзможно положение, оставяйки стотици хиляди хора заседнали в Алпите и на жп гарата Келети“, добави той, като посочи, че именно затова Орбан трябва да е благодарен на Меркел, а не да я критикува. \r\n„Меркел не се е консултирала с никого. Тя взе решения, които нямаше право да взема. И ние все още страдаме от техните последици“, пък отговори на това Золтан Ковач. \r\nЮнкер говори не само за бежанската криза, но заяви също, че ако мандатът му изтече „ще напусна Брюксел по-бързо, отколкото Великобритания ще излезе от ЕС“. \r\n*** \r\n  Борис Джонсън предупреди депутатите от управляващата Консервативна партия да се готвят за „тежки“ парламентарни избори, след като най-накрая премиерът се пребори за решаване на въпроса за Брекзит на избирателните урни, пише британското издание  London Evening Standard . \r\nСлед победата на премиера в Общините снощи след три предишни неуспешни опита, той се опита да обедини консерваторите зад обещанието си да „реализира Брекзит“. \r\nТорите влизат в кампанията в бурно настроение, като едно проучване на общественото мнение през уикенда ги поставя с 16 процентни пункта пред Лейбъристите. Но обръщайки се към депутатите,  Джонсън предупреди срещу самодоволството. \r\n„Време е страната да се събере, да реализира Брекзит и да продължи напред. Това ще бъдат трудни избори и ние ще направим всичко възможно“, каза той. \r\nЗаконопроектът на една страница, позволяващ изборите да се проведат сега, отива в Камарата на лордовете, но е малко вероятно да бъде задържан в неизбираемата горна камара. \r\nСлед като получи кралското съгласие, той ще проправи пътя за разпускане на парламента на 6 ноември, с което да започне сериозно началото на кампанията. \r\nВ крайна сметка законопроектът бе приет в Общините с 438 гласа „за“ и 20 „против“ – въпреки че гласуването за избиране на дата, за което от Даунинг стрийт предупредиха, че може да потопи всичко, беше много по-близко и правителството спечели с мнозинство от само 20 гласа. \r\nПремиерът има за цел да възстанови загубеното от Тереза Мей през 2107 г. мнозинство на торите в Камарата на общините, за да може най-накрая да сложи край на три-годишната задънена улица и да прокара своята сделка за Брекзит през парламента. \r\nОбаче за торите има и рискове, след като Джонсън не успя да изпълни обещанието си да реализира Брекзит на 31 октомври „или да умре“ и при положение, че „Партия Брекзит“ на Найджъл Фараж се обяви твърдо срещу сделката на премиера с Брюксел. \r\nИзбори преди Рождество означават, че избирателната активност може да бъде ниска в тъмните декемврийски нощи, а Консерваторите може да пострадат на урните и ако се разрази зимна грипна криза. \r\nДжереми Корбин, от своя страна, заяви, че изборите предлагат „единствен шанс на поколение“ за трансформиране на страната. \r\nИменно лидерът на Лейбъристката партия е взел решението да се подкрепи насрочването на избори, което позволи на Джонсън да спечели гласуването в Общините. \r\nНо мнозина лейбъристи са силно недоволни от развитието на нещата, като се страхуват, че фракцията им отива към поредна изборна загуба. \r\nСамо 127 от 244-те депутати гласуваха за избори, докато повече от 50 подписаха поправка, призоваваща изборите да бъдат отложени до май 2020 година. \r\nКорбин се стреми да характеризира изборите като състезание между консерваторите, „които смятат, че са родени да управляват“ и програмата на работническото движение за радикална реформа. \r\nВ статия за Daily Mirror той подчерта плановете им да вземат железопътната, водната и енергийната собственост в публична собственост, като същевременно повишават данъците върху тези, които са „на върха“, за да инвестират в публични услуги. \r\n\"Започваме най-амбициозната и радикална кампания за реални промени, която страната ни някога е виждала. Това е шанс веднъж в поколение да се изгради държава за многото, а не малкото“, каза той. \r\nЛибералдемократите влизат в изборите сигурни, че тяхната позиция за оставане в Европейския съюз ще им спечели допълнителни гласове, като дори техният лидер Джо Суинсън се представя като „кандидатът на Либералдемократите за премиер“. \r\n„Това е най-добрият ни шанс да изберем правителство, което да спре Брекзит“, каза тя. \r\nОт страна на Шотландската национална партия (СНП), първият министър на Шотландия Никола Стърджън заяви, че това е възможност за страната й да върне референдума за независимост обратно в дневния ред. \r\n„Победа за СНП ще бъде недвусмислено и неудържимо искане Шотландия да получи правото да избере собственото си бъдеще“, каза тя. \r\n*** \r\n  Европейският съюз е разочарован, че не е постигнат „положителен напредък“ по време на тристранната среща за руския газов транзит през Украйна към Европа на 28 октомври. Това заяви заместник-председателят на Европейската Комисия по енергийния съюз Марош Шефчович на пресконференция в Брюксел, пише базираното в белгийската столица издание  New Europe . \r\n„Току-що приключихме четвъртия кръг от тристранните преговори на политическо ниво относно дългосрочния транзит на руски газ през Украйна към Европа от следващата година. И моето послание във всички наши срещи, както двустранни, така и тристранни беше: времето лети и предвид датата, има - и трябва да има - ясно чувство за неотложност. Затова апелирах към всички около масата да бъдат максимално конструктивни. За съжаление, трябва да кажа, че съм разочарован от днешния резултат. И казвам това много открито“, заяви Шефчович и добави, че трябва да има политическа воля, за да има положителен напредък. „Нашата цел беше да постигнем общо разбиране по ключови принципи по отношение на бъдещия транзит на руски газ през Украйна“, каза той и добави, че ясното разбиране, че бъдещият транзитен договор ще се основава на правната основа на ЕС. \r\n„Надявам се, че днес можем да проведем по-убедителна дискусия относно тарифите и как те са определени според новата методология, приета от украинския регулатор и която е напълно съвместима с европейските стандарти; Считам, че бихме могли да проведем обсъждане на ориентацията относно обемите на бъдещия договор; Също така поставях на масата предложенията за продължителността на договора и подчертах важността на необходимостта от сключване и възможно най-бързо подписване на Споразумението за взаимно свързване между Украйна и Русия за транзита на газ“, обясни Шефчович. \r\nВицепредседателят на Комисията се срещна по-рано през деня с министъра на енергетиката и опазването на околната среда в Украйна Олексий Оржел и руския министър на енергетиката Александър Новак. \r\n„Слушах много внимателно и руската страна в предишните ни срещи и също така изучавах внимателно резултата от срещата на висши експерти, която се проведе преди няколко дни и разбрах, че за Русия е много важен въпросът за намиране на решение на Стокхолмските и анти-монополните решения, както и евентуалните обеми на директните газови продажби на Украйна“, посочи Шефчович. \r\nТой каза след дълги дискусии и взаимни обяснения, че параметрите, които са представени като приемливи за украинските партньори и които може би са били готови да участват в тази дискусия, не са приемливи за Русия. „Бих искал да подчертая това в този момент във времето“, каза той. \r\n„Разочарован съм, но със сигурност не се отказвам, защото мисля, че към края на срещата имахме по-добро разбиране как можем да напреднем в бъдеще, какво трябва да се направи и аз също съм 100 процента убеден, че има възможност за постигане на балансирано решение за всички страни“, заяви Шефчович. \r\n„И така, ние се съгласихме в заключителния ни кръг от тристранна дискусия, че първоначално ще засилим максимално контактите помежду си на двустранна основа между компаниите и между министерствата и администрациите и аз предложих възможността, която бе приветстванаот Украйна и Русия за следваща експертна среща, където все още можем да изясним някои от техническите въпроси като резервацията, като методологията за определяне на тарифи и други последици от прилагането на европейските правила в украинския транзитен механизъм“, обясни отговорникът на ЕС за енергийния съюз. \r\nШефчович заяви, че също така предлага възможността следващият кръг от тристранните преговори на министерско ниво, който също беше приет от всички страни, да се проведе през ноември възможно най-скоро. „Но бих искал да имаме добра подготовка, за да имаме разумен шанс за успех. И така, моят апел към всички страни е наистина да се използва всеки ден, всяка минута за интензивни двустранни дискусии между държавите, министерствата и компаниите, защото 1 януари 2020 г. е зад ъгъла и мисля, че знаем проблемите много добре. Вярвам, че ние също чувстваме къде са решенията, просто трябва да демонстрираме политическата воля и изкуството на компромиса, за да намерим решение за баланс за всички, за което съм твърдо убеден, че е възможно“, посочи той. \r\n \r\nРуската телевизия \"Россия 24\" цитира Новак на 28 октомври, че преговорите за газ между Украйна, Русия и ЕС ще продължат в края на ноември, само месец преди изтичането на настоящата сделка, предаде Ройтерс. \r\nМеждувременно УНИАН цитира Орджел, че Комисията предлага 10-годишен договор за 60 милиарда кубически метра газ годишно. Той заяви, че Киев е подкрепил предложението на Комисията относно количествата и сроковете на нов договор за транзит на газ с Руската Федерация. „Ние изцяло подкрепяме позицията на нашите европейски партньори, предвид ясната позиция на Украйна по отношение на сигурността на доставките в региона, осигуряването на стабилни доставки на европейските газови пазари, както и стабилните обеми, необходими за работата на украинската газотранспортна система“, цитира думите му УНИАН след преговорите в Брюксел на 28 октомври. \r\nМеждувременно, според украинските ключови разпоредби на Общата позиция на Нафтогаз, се включва сключването на новия дългосрочен договор с фиксиран обем на транзита, достатъчен за гарантиране на безопасното функциониране на украинската  ГТМ. Договорът трябва да бъде сключен с новия оператор на преносна система на Украйна (TSO), който ще бъде отделен от групата на Нафтогаз от 1 януари 2020 г. Бъдещите отношения между новия украински оператор на преносни системи и Газпром трябва да се основават на европейското законодателство в областта на енергетиката, което се прилага в Украйна като Член на енергийната общност. \r\nСпоред изпълнителния директор на \"Нафтогаз\" Андрий Коболев същите принципи са в основата на сътрудничеството на Газпром с всички негови контрагенти в ЕС. Коболев заяви, че е уверен, че преминаването към общи европейски правила значително ще улесни сътрудничеството между руската компания и Украйна. \r\nУкраинската страна също покани Газпром да участва в публични изслушвания, организирани от енергийния регулатор на Украйна, за да обсъдят и споделят мнението си за новата методология за определяне на тарифите, заявихха от Нафтогаз и добавиха, че тя се основава на кода на тарифната мрежа на ЕС и се очаква да бъде в ефект за следващия 5-годишен период. \r\n*** \r\n  Доналд Туск, напускащият председател на Европейския съвет, изпрати послание са сбогом на Великобритания и призова политиците „да използват по най-добри начин“ отлагането на Брекзит, пише европейската редакция на  Politico . \r\nТуск, който не крие желанието си Обединеното кралство да остане в ЕС, заяви, че тримесечното отлагане, предложено от Съюза по-рано тази седмица „може да е последното“. Съветът прие официално удължаването на член 50 във вторник. \r\nТо ще продължи „до 31 януари, за да се даде повече време за ратификацията на споразумението за оттегляне. Излизането може да се осъществи на 1 декември 2019 година или 1 януари 2020 година, ако споразумението за излизане бъде ратифицирано от двете страни“, гласи съобщението от Брюксел. \r\nУдължаването стана след като британските депутати подкрепиха сделката за Брекзит на Борис Джонсън, но отказаха да прибързат законодателството през парламента, както се надяваше правителството. \r\nТуск завърши туийта си с думите: „Аз също искам да се сбогувам с вас, тъй като моята мисия тук приключва“. Мандатът на Туск приключва на 1 декември. „Стискам ви палци“.", "date": "2019.10.30", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/10/30/2714116/parlamentat-prie-ostavkata-na-lilyana-pavlova-kato-naroden-predstavitel.html", "text": "Парламентът прие оставката на Лиляна Павлова като народен представител, предаде репортер на  Агенция „Фокус“ . „За“ прекратяване на нейните правомощия гласуваха 156 народни представители, „против“ – 3 и „въздържали се“ - 1, с което тя бе приета. Лиляна Павлова бе избрана от 3-ти Многомандатен избирателен район -  Варна за народен представител на изборите през 2017 г. от листата на ПП ГЕРБ. Тя бе министър на българското председателство за периода на председателството в кабинета „Борисов“ 3.  \r\n Агенция „Фокус“  припомня:  \r\nНа 5 юни 2019 г. със свое решение правителството номинира Лиляна Павлова за позицията на вицепрезидент и член на Управителния комитет на Европейската инвестиционна банка (ЕИБ). Правителството аргументира избора си с факта, че Лиляна Павлова е финансов експерт с богат управленски опит в страната ни, тя има и опит във финансовото управление, в управлението на проекти и в сътрудничеството с европейските институции. \r\nДеница КИТАНОВА", "date": "2019.10.30", "title": "Парламентът прие оставката на Лиляна Павлова като народен представител"}
{"url": "http://www.focus-news.net/news/2019/10/30/2714119/kathimerini-edi-rama-obeshta-da-prodalzhi-s-evropeyskite-reformi-na-sreshta-s-mitsotakis.html", "text": "Гръцкият премиер Кириакос Мицотакис се срещна с албанския си колега Еди Рама в Атина, като последният заяви, че независимо от разочароващото за Тирана решение на Европейския съвет да не одобри започването на присъединителни преговори с неговата страна, Албания ще продължи да прилага необходимите реформи, пише електронното издание на гръцкия вестник  Kathimerini . \r\nМицотакис, от своя страна, потвърди подкрепата на Атина за приемането на целите Западни Балкани в Европейския съюз, ако те изпълнят критериите за това и приветства обещанието на Рама да продължи напред с регистрирането на гръцкото малцинство в Албания и неговата собственост, ключов въпрос за Гърция във връзка със съседната страна. Това твърдят източници, цитирани от гръцката държавна агенция АНА-МПА. \r\nПремиерът на южната ни съседка освен това заяви, че двустранното споразумение за шофьорските книжки ще бъде внесено за ратификация в парламента скоро и прие покана да посети Албания в близкото бъдеще. \r\nДвамата лидери се срещнаха преди IV Световна среща на върха между ЕС и арабските страни. \r\n \r\nПревод и редакция:", "date": "2019.10.30", "title": "Kathimerini: Еди Рама обеща да продължи с европейските реформи на среща с Мицотакис"}
{"url": "http://www.focus-news.net/news/2019/10/30/2714112/aleksandar-damovski-mkd-osnovatelni-sa-pritesneniyata-che-prespanskiyat-dogovor-e-postaven-pod-risk.html", "text": "Основателни са притесненията, че Преспанският договор е поставен под риск. Това каза за сутрешния блок  „Добро утро, България“  на  Радио „Фокус“  главният редактор на македонското електронно издание МКД Александър Дамовски във връзка с предупрежденията на премиера на Северна Македония Зоран Заев, че ветото на ЕС за преговори за присъединяване на страната може да доведе до отлагането на Договора от Преспа за употребата на името Северна Македония. Дамовски обясни, че споразумението между Атина и Скопие е подписано с условието за получаване за дата, а докато се случи това риск за договора има, а името Северна Македония ще остане за международна употреба, но не и за вътрешна. „Едно е да говорим за отлагането на отделни членове от Преспанския договор, съвсем друго е отлагането на употребата на името, което беше главното условие на Гърция – ако продължи във времето, ще можем да говорим за отлагане и на самия договор, което предизвика определени развои в Македония и региона. Щом не важат някои от членовете на Договора от Преспа, това ще доведе до отлагане на целия договор. Да видим след изборите след 12-ти април как евентуалната смяна на властта и ВМРО-ДПМНЕ, опозицията, ще действа по този случай. За сега са доста въздържани в квалификациите по въпроса, но очевидно има неудовлетворение от договора“, коментира Александър Дамовски. Той добави, че се обсъжда преструктуриране на самия ЕС и ще се правят нови модели на евроинтеграцията на Западните Балкани. Според него това означава, че Северна Македония ще бъде още много години в чакалнята на Брюксел, което отваря много други въпроси. \r\nЙоланда ПЕЛОВА", "date": "2019.10.30", "title": "Александър Дамовски, МКД: Основателни са притесненията, че Преспанският договор е поставен под риск"}
{"url": "http://www.focus-news.net/news/2019/10/30/2714076/new-europe-es-e-razocharovan-ot-gazovite-pregovori-prizova-rusiya-i-ukrayna-da-pokazhat-politicheska-volya-prez-noemvri.html", "text": "Европейският съюз е разочарован, че не е постигнат „положителен напредък“ по време на тристранната среща за руския газов транзит през Украйна към Европа на 28 октомври. Това заяви заместник-председателят на Европейската Комисия по енергийния съюз Марош Шефчович на пресконференция в Брюксел, пише базираното в белгийската столица издание  New Europe . \r\n„Току-що приключихме четвъртия кръг от тристранните преговори на политическо ниво относно дългосрочния транзит на руски газ през Украйна към Европа от следващата година. И моето послание във всички наши срещи, както двустранни, така и тристранни беше: времето лети и предвид датата, има - и трябва да има - ясно чувство за неотложност. Затова апелирах към всички около масата да бъдат максимално конструктивни. За съжаление, трябва да кажа, че съм разочарован от днешния резултат. И казвам това много открито“, заяви Шефчович и добави, че трябва да има политическа воля, за да има положителен напредък. „Нашата цел беше да постигнем общо разбиране по ключови принципи по отношение на бъдещия транзит на руски газ през Украйна“, каза той и добави, че ясното разбиране, че бъдещият транзитен договор ще се основава на правната основа на ЕС. \r\n„Надявам се, че днес можем да проведем по-убедителна дискусия относно тарифите и как те са определени според новата методология, приета от украинския регулатор и която е напълно съвместима с европейските стандарти; Считам, че бихме могли да проведем обсъждане на ориентацията относно обемите на бъдещия договор; Също така поставях на масата предложенията за продължителността на договора и подчертах важността на необходимостта от сключване и възможно най-бързо подписване на Споразумението за взаимно свързване между Украйна и Русия за транзита на газ“, обясни Шефчович. \r\nВицепредседателят на Комисията се срещна по-рано през деня с министъра на енергетиката и опазването на околната среда в Украйна Олексий Оржел и руския министър на енергетиката Александър Новак. \r\n„Слушах много внимателно и руската страна в предишните ни срещи и също така изучавах внимателно резултата от срещата на висши експерти, която се проведе преди няколко дни и разбрах, че за Русия е много важен въпросът за намиране на решение на Стокхолмските и анти-монополните решения, както и евентуалните обеми на директните газови продажби на Украйна“, посочи Шефчович. \r\nТой каза след дълги дискусии и взаимни обяснения, че параметрите, които са представени като приемливи за украинските партньори и които може би са били готови да участват в тази дискусия, не са приемливи за Русия. „Бих искал да подчертая това в този момент във времето“, каза той. \r\n„Разочарован съм, но със сигурност не се отказвам, защото мисля, че към края на срещата имахме по-добро разбиране как можем да напреднем в бъдеще, какво трябва да се направи и аз също съм 100 процента убеден, че има възможност за постигане на балансирано решение за всички страни“, заяви Шефчович. \r\n„И така, ние се съгласихме в заключителния ни кръг от тристранна дискусия, че първоначално ще засилим максимално контактите помежду си на двустранна основа между компаниите и между министерствата и администрациите и аз предложих възможността, която бе приветстванаот Украйна и Русия за следваща експертна среща, където все още можем да изясним някои от техническите въпроси като резервацията, като методологията за определяне на тарифи и други последици от прилагането на европейските правила в украинския транзитен механизъм“, обясни отговорникът на ЕС за енергийния съюз. \r\nШефчович заяви, че също така предлага възможността следващият кръг от тристранните преговори на министерско ниво, който също беше приет от всички страни, да се проведе през ноември възможно най-скоро. „Но бих искал да имаме добра подготовка, за да имаме разумен шанс за успех. И така, моят апел към всички страни е наистина да се използва всеки ден, всяка минута за интензивни двустранни дискусии между държавите, министерствата и компаниите, защото 1 януари 2020 г. е зад ъгъла и мисля, че знаем проблемите много добре. Вярвам, че ние също чувстваме къде са решенията, просто трябва да демонстрираме политическата воля и изкуството на компромиса, за да намерим решение за баланс за всички, за което съм твърдо убеден, че е възможно“, посочи той. \r\n \r\nРуската телевизия \"Россия 24\" цитира Новак на 28 октомври, че преговорите за газ между Украйна, Русия и ЕС ще продължат в края на ноември, само месец преди изтичането на настоящата сделка, предаде Ройтерс. \r\nМеждувременно УНИАН цитира Орджел, че Комисията предлага 10-годишен договор за 60 милиарда кубически метра газ годишно. Той заяви, че Киев е подкрепил предложението на Комисията относно количествата и сроковете на нов договор за транзит на газ с Руската Федерация. „Ние изцяло подкрепяме позицията на нашите европейски партньори, предвид ясната позиция на Украйна по отношение на сигурността на доставките в региона, осигуряването на стабилни доставки на европейските газови пазари, както и стабилните обеми, необходими за работата на украинската газотранспортна система“, цитира думите му УНИАН след преговорите в Брюксел на 28 октомври. \r\nМеждувременно, според украинските ключови разпоредби на Общата позиция на Нафтогаз, се включва сключването на новия дългосрочен договор с фиксиран обем на транзита, достатъчен за гарантиране на безопасното функциониране на украинската  ГТМ. Договорът трябва да бъде сключен с новия оператор на преносна система на Украйна (TSO), който ще бъде отделен от групата на Нафтогаз от 1 януари 2020 г. Бъдещите отношения между новия украински оператор на преносни системи и Газпром трябва да се основават на европейското законодателство в областта на енергетиката, което се прилага в Украйна като Член на енергийната общност. \r\nСпоред изпълнителния директор на \"Нафтогаз\" Андрий Коболев същите принципи са в основата на сътрудничеството на Газпром с всички негови контрагенти в ЕС. Коболев заяви, че е уверен, че преминаването към общи европейски правила значително ще улесни сътрудничеството между руската компания и Украйна. \r\nУкраинската страна също покани Газпром да участва в публични изслушвания, организирани от енергийния регулатор на Украйна, за да обсъдят и споделят мнението си за новата методология за определяне на тарифите, заявихха от Нафтогаз и добавиха, че тя се основава на кода на тарифната мрежа на ЕС и се очаква да бъде в ефект за следващия 5-годишен период. \r\n \r\nПревод и редакция:", "date": "2019.10.30", "title": "New Europe: ЕС е разочарован от газовите преговори, призова Русия и Украйна да покажат политическа воля през ноември"}
{"url": "http://www.focus-news.net/news/2019/10/30/2714117/narodnoto-sabranie-prekrati-pravomoshtiyata-na-volen-siderov-kato-deputat.html", "text": "Народното събрание прекрати правомощията на Волен Сидеров като депутат, предаде репортер на  Агенция \"Фокус\" .\"За\" оставката му гласуваха 149  народни представители, \"против\" -  9 и \"въздържали се\" - 8, с което тя бе приета. Оставката на Сидеров е входирана в деловодството на парламента на 24 октомври.Сидеров бе избран от 31-ви Многомандатен избирателен район - Ямбол от листата на \"Обединени патриоти\". Досега той беше депутат, нечленуващ в парламентарна група, след като бе изключен от групата на патриотите.  \r\nДеница КИТАНОВА", "date": "2019.10.30", "title": "Народното събрание прекрати правомощията на Волен Сидеров като депутат"}
{"url": "http://www.focus-news.net/news/2019/10/30/2714120/pavel-shopov-ot-ataka-tryabvashe-da-ima-debat-po-ostavkata-na-volen-siderov.html", "text": "Трябваше да има дебат по оставката на Волен Сидеров. Това каза депутатът Павел Шопов в процедура по начина на водене, предаде репоретр на  Агенция \"Фокус\" . \"Вие трябваше да дадете възможността за дебат. Да подканите залата. Това се прави винаги. Аз се опитах още тогава да направя искане за повторно гласуване. вие отново не погледнахте залата. Дигах ръка\", заяви още Шопов.  \r\nДеница КИТАНОВА", "date": "2019.10.30", "title": "Павел Шопов от \"Атака\": Трябваше да има дебат по оставката на Волен Сидеров"}
{"url": "http://www.focus-news.net/news/2019/10/30/2714121/parlamentat-nyama-da-raboti-na-31-oktomvri-i-1-noemvri.html", "text": "Парламентът няма да работи на 31 октомври и 1 ноември, предаде репортер на Агенция 4Фокус“. Това решиха депутатите. „За“ проекта на решение гласуваха 134 депутати, „против“ 8 и „въздържали се“ – 4, с което то бе прието.  \r\nДеница КИТАНОВА", "date": "2019.10.30", "title": "Парламентът няма да работи на 31 октомври и 1 ноември"}
{"url": "http://www.focus-news.net/news/2019/10/30/2714124/dvizhenieto-se-osashtestvyava-v-edna-lenta-po-pat-ii-71-silistra-dobrich-pri-km-10-poradi-patnotransportno-proizshestvie.html", "text": "Движението се осъществява временно в една лента двупосочно по път II-71 Силистра – Добрич при км 10 поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция“.  \r\nШофьорите трябва да се движат с повишено внимание и съобразена скорост.", "date": "2019.10.30", "title": "Движението се осъществява в една лента по път II-71 Силистра – Добрич при км 10 поради пътнотранспортно произшествие"}
{"url": "http://www.focus-news.net/news/2019/10/30/2714123/ostava-tezhko-sastoyanieto-na-11-godishnoto-momiche-ot-kardam.html", "text": "Остава тежко състоянието на 11-годишното момиче от Кардам. Неизяснена остава причината за състоянието на детето, което се лекува в УМБАЛ „Св. Марина“ във Варна. Това каза за  Радио „Фокус“ – Варна  проф. д-р Виолета Йотова, началник на Първа детска клиника в болница „Света Марина“. Тя посочи, че към момента няма промяна в състоянието на детето, което бе прието със съмнение за хранително натравяне. По думите ѝ положителното в случая е, че детето не се е влошило. Според доклада на токсикологията, изследванията на предоставените им вещества са дали отрицателен резултат, като съответно причината за тежкото състояние на детето и смъртта на по-малкото му братче остава неизяснена към дадения момент. „Все още не сме видели писмения доклад на токсикологията, тогава ще знаем по-точно какво са изследвали колегите, но по принцип те изследват фармалогични и химични отрови, но в дадения случай не се предполага подобно нещо, така че продължаваме с лечението и търсенето на отговорите за този тежък случай“, каза още проф. Йотова. Тя добави, че тази сутрин е слушала по телевизията, как майката на шестте деца обяснява, че само 3 от тях са повръщали. Същевременно обаче, при първото идване в болницата е било записано, че всички са повръщали, в това число и дядото на децата. „Анамнезата ни е много несигурна. Важно за нас е това, че 11-годишното момиченце е с тежко сърдечно засягане, няма допълнително влошаване, но да се каже, че има подобряване ще е твърде преждевременно“, каза още проф. Виолета Йотова. \r\nДесислава ВАСИЛЕВА", "date": "2019.10.30", "title": "Остава тежко състоянието на 11-годишното момиче от Кардам"}
{"url": "http://www.focus-news.net/news/2019/10/30/2714125/mestni-izbori-2019-korneliya-ninova-bsp-vlastta-beshe-vnushavashta-i-izpolzvashta-strahovete-i-bednostta-na-horata-a-sled-vtori-tur-postavyame-vaprosa-za-mashinnoto-glasuvane.html", "text": "Властта беше внушаваща и използваща страховете и бедността на хората, а след втори тур поставяме въпроса за машинното гласуване. Това каза лидерът на БСП Корнелия Нинова в декларация от името на групата, предаде репортер на  Агенция „Фокус“ . „Мина първият тур на изборите за местна власт. Партийните отчети за безапелационни победи ще правим след втори, а не им е тук мястото. Искам да поставя някои изключително остри въпроси, които касаят всички нас. Всички партии, всички парламентарни групи. Става въпрос за пороците в изборния процес, които изкривяват реалния вот на българския народ“, каза още Нинова. „Следващото страх, внушаван у хората отново от управляващите. Властта беше употребена да плаши хората“, допълни Нинова. Според нея цялата държавна и общинска администрация по страх и по списък е гласувала за властта, защото ще си загуби работата, ако не го направи. „Развихри се ужасяваща компроматна война срещу опонентите, жлъч, омраза и насъскване на българския народ един срещу друг. Управляващите опорочиха и тези избори. Сега искам да кажа нещо за всички ни – управляващи, опозиция, партии, извънпарламентарни и граждански сдружения. Уважаеми колеги, по предварителни данни, 400 хил. невалидни бюлетини, 15 % невалидни бюлетини. Още на първия ден след минаването на втория тур, отново ще поставим въпроса за машинното гласуване. Премахнахте го, за да фалшифицирате. 400 хил. гласа не са отчетени по ваша воля“, подчерта лидерът на БСП. Според нея избирателната активност отново е ниска и това е удар срещу всички. „Замислете се върху това. Това е шамар за всички ни. За всички партии, за цялата политическа система и за статуквото. Ако не променим това, хората ще ни изгонят всички. Няма да правят разлика между управляващи и опозиция“, допълни Нинова. По думите й това показва аполитичност, недоверие и апатия.  „Накрая призовавам всеки свободен българин, който иска това да се промени. Злоупотребите на властта в избирателния процес могат да бъдат преодолени само с висока избирателна активност. Затова уважаеми българи, не стойте по домовете си. Как ще живеете утре зависи от това какво правите днес. Излезте и гласувайте. За себе си и за промяна“, каза Нинова.  \r\n \r\nДеница КИТАНОВА", "date": "2019.10.30", "title": "Местни избори 2019: Корнелия Нинова, БСП: Властта беше внушаваща и използваща страховете и бедността на хората, а след втори тур поставяме въпроса за машинното гласуване"}
{"url": "http://www.focus-news.net/news/2019/10/30/2714126/do-kraya-na-oktomvri-se-podavat-deklaratsiite-za-dalzhimi-danatsi-za-tretoto-trimesechie-na-2019-g.html", "text": "Остават два дни за подаване на декларации за дължими данъци от предприятията и самоосигуряващите се, които са изплатили доходи на физически лица, извън тези по трудов договор, и са задължени по закон да удържат данък. Това съобщиха за  Радио „Фокус“ - Велико Търново  от пресцентъра на Националната агенция за приходите във Велико Търново. Декларацията се подава в сроковете за внасяне на дължимите данъци. Авансовият данък за доходите от наем, от друга стопанска дейност и за паричните доходи от други източници, удържан за доходи, изплатени през третото тримесечие на 2019 г., се декларира в срок до 31 октомври 2019 г. \r\nДекларацията се подава и от физически лица, ако предприятието или самоосигуряващото се лице – платец на дохода, не е задължено да удържа и съответно да внася данък. Дължимите данъци се декларират в НАП до края на месеца, следващ тримесечието, през което е придобит доходът, като за доходи от наем или от друга стопанска дейност, придобити от физическите лица през третото тримесечие на годината, срокът съответно е 31 октомври 2019 г. \r\nДекларацията за дължими данъци се представя в НАП и за окончателните данъци, удържани върху доходите на чуждестранни физически и юридически лица (например, върху възнаграждения за технически услуги, доходи от лихви, авторски и лицензионни възнаграждения и други), както и за окончателните данъци върху доходите от дивиденти и ликвидационни дялове, разпределени на местни и чуждестранни физически лица, на чуждестранни юридически лица (в случаите, когато данъкът е дължим) и на местни юридически лица, които не са търговци, включително общини. \r\nИнформация за попълване декларациите и внасяне на суми към бюджета, може да се получи в сайта на приходната агенция - www.nap.bg или на телефона на НАП - 0700 18 700 (обажданията се таксуват по тарифа на съответния оператор). \r\nЛуиза ТРАНЧЕВА", "date": "2019.10.30", "title": "До края на октомври се подават декларациите за дължими данъци за третото тримесечие на 2019 г."}
{"url": "http://www.focus-news.net/news/2019/10/30/2714122/mestni-izbori-2019-gerb-shte-ima-mnozinstvo-v-obshtinski-savet-petrich-pri-obraboteni-100-protokoli.html", "text": "ПП ГЕРБ ще има мнозинство в Общински съвет – Петрич при обработени 100% протоколи, предаде репортер на  Радио „Фокус“ – Пирин . Първата политическа сила получава 9 места в местния парламент. С най-много гласове от ПП ГЕРБ са: Георги Ангелски; Георги Тренчев; Николай Стоянов; Живко Коемджиев; Костадин Стойков; Светла Данаилова; Велик Личков; Гергана Петкова и Траян Стоименов.  \r\nОстаналите 24 места в Общински съвет – Петрич са разпределени както следва: Ангел Танев - ПП Глас Народен; Никола Попов - ПП Глас Народен;  Йордан Каракашев - ПП Глас Народен; Стоян Божинов – ВМРО; Антон Иванов – ВМРО; Велик Гогов – ВМРО; Марин Китанов - коалиция Никола Петков; Любчо Минев - коалиция Никола Петков; Георги Димандиев - коалиция Никола Петков; Александър Костов - ПП Нова Алтернатива; Пламен Чолаков - ПП Нова Алтернатива; Йорданка Атанасова – БСП; Димитър Капитанов – БСП; Венцислав Филчев – БНД; Димитър Пильоков – БНД; Тодор Янаков – АБВ; Владимир Стефанов – АБВ; Живко Карадалиев - ЗАЕДНО за промяната; Росен Срадков - ЗАЕДНО за промяната; Радой Стоев – НФСБ; Благой Калъпсъзов - коалиция НИЕ,Гражданите; Георги Божанин - коалиция НИЕ,Гражданите; Валентин Парапунов - СДС и Илия Пашов - ПП БЗНС.  \r\nЛивия НИНОВА", "date": "2019.10.30", "title": "Местни избори 2019: ГЕРБ ще има мнозинство в Общински съвет – Петрич при обработени 100% протоколи"}
{"url": "http://www.focus-news.net/news/2019/10/30/2714132/sport-inter-pobedi-bresha-kato-gost-s-21.html", "text": "Отборът на Интер победи Бреша като гост с 2:1 в мач от десетия кръга на италианската Серия „А“ с голове на Мартинес и Лукаку, а Мартин Шкриниар от Интер си вкара автогол.  След победата Интер оглави временното класиране с 25 точки, следван от Ювентус с 23 и мач по-малко. Бреша са 18-ти със седем точки. \r\nВ друг мач от кръга Верона победи Парма като гост с 1:0.", "date": "2019.10.30", "title": "Спорт: Интер победи Бреша като гост с 2:1"}
{"url": "http://www.focus-news.net/news/2019/10/30/2714128/mestni-izbori-2019-kmetovete-v-selata-na-teritoriyata-na-obshtina-stamboliyski-sa-izbrani-na-parvi-tur.html", "text": "Кметовете в селата на територията на община Стамболийски са избрани на първи тур, предаде репортер на  Радио „Фокус“ – Пловдив .  \r\nВ  село Йоаким Груево  гласуваха доверие на кандидатът на БСП Наум Нихтянов, който ще управлява пореден мандат с подкрепата на 87,96 % от избирателите. Втори остана Иван Ангелов от политическа партия „Мир“ с 8,08 % от гласовете.  \r\nВ  село Куртово Конаре  също бе избран кмет в неделя. Кандидатът на ГЕРБ Иван Пиринов спечели 62,89 % подкрепа, а втора остана Златка Дойчевска от „Демократична България - Обединение“ (ДА България, ДСБ, Зелено движение) с 29,32 % от гласовете на избирателите.  \r\nВ  село Ново село  избраният кмет е Иван Стойчев от ГЕРБ с 57,1 % подкрепа, а втори остана Димитър Атанасов от БСП с 40,2 % от гласовете.  \r\nВ  село Триводици  жителите гласуваха доверие на Симеон Димитров от БСП, който спечели 59,59 % от вота на избирателите. Вторият кандидат – Валерий Тошев от НФСБ, получи 39,86 % подкрепа.  \r\nТони МИХАЙЛОВ", "date": "2019.10.30", "title": "Местни избори 2019: Кметовете в селата на територията на община Стамболийски са избрани на първи тур"}
{"url": "http://www.focus-news.net/news/2019/10/30/2714130/mestni-izbori-2019-d-r-daniela-daritkova-gerb-sled-izborite-shte-tarsim-obsazhdane-na-izborniya-kodeks-no-ne-smyatam-che-vnusheniyata-sa-polezni-predi-balotazhite.html", "text": "След изборите ще търсим обсъждане на Изборния кодекс - но не смятам, че внушенията са полезни преди балотажите. Това каза председателят на ПГ на ГЕРБ д-р Даниела Дариткова в декларация от името на група, предаде репортер на  Агенция „Фокус“ . \"Благодаря на всички парламентарни групи, че подкрепиха решението да нямаме пленарни заседания. Това ни предпазва именно от употребата на парламентарната трибуна за предизборна агитация.  Нещо, което е недопустимо\", подчерта д-р Дариткова по адрес на Нинова. Според нея с поведението да се говори предизборно от трибуната депутатите не мотивират гражданите да имат по-добро отношение към Народното събрание и да имат по-добро отношение към политическите партии. \"Отговорността е на всички нас, още по-голяма е отговорността на лидерите на политическите партии. Тук от тази трибуна ние категорично заявихме, че след изборите ще търсим едно сериозно, конкнтруктивно, диалогично обсъждане на Изборния кодекс с цел да избегнем всички негативни прояви, които сме отчели по време на изборите. Ще търсим решения, които да направят процедурата максимално прозрачна. Не смятам, че внушенията, че поради една или друга причина някой не е спечелил гласове на тези избори са полезни преди балотажите\", каза д-р Дариткова. \"От една страна преди няколко дни чухме от колегите от ляво, че са спечелили максимален брой гласове и са изключително успешни на тези избори, при условие, че имат наистина шанс само в два областни града. От друга страна сега слушаме за манипулации. Нали всеки български гражданин, когато има информация за нарушение на законите трябва да подаде сигнал и това се доказва по надлежния ред. Аз смятам, че сте достатъчно смели и отговорни, за да сигнализирате органите на властта\", допълни д-р Дариткова. Председателят на ПГ на ГЕРБ призова гражданите за актвино участие във вота. \"Тук абсолютно се солидирализирам с призива на г-жа Нинова. Надявам се да приключим успешно днешното пленарно заседание и изборите да приключат успешно за всички тези, които искат местната власт не с цел да се гордеят с нея, а с цел да работят в интерес на хората\", каза д-р Дариткова.  \r\nДеница КИТАНОВА", "date": "2019.10.30", "title": "Местни избори 2019: Д-р Даниела Дариткова, ГЕРБ: След изборите ще търсим обсъждане на Изборния кодекс - но не смятам, че внушенията са полезни преди балотажите"}
{"url": "http://www.focus-news.net/news/2019/10/30/2714133/dvizhenieto-po-magistrala-hemus-v-oblast-varna-se-osashtestvyava-dvuposochno-v-edno-platno-ot-selo-neofit-rilski-do-devnya.html", "text": "Движението по магистрала „Хемус“ в област Варна се осъществява двупосочно в едно платно от село Неофит Рилски до Девня, предаде репортер на  Радио „Фокус“ – Варна . Причина за това са продължаващите ремонтни дейности в платното в посока Варна.  се Движението се осъществява в платното в посока столицата. Ограничено е преминаването на МПС с маса над 10 тона по пътя между курорта Златни пясъци и село Кранево. Причината за въвеждане на забраната е опасност от свлачище в отсечката при 83-тия километър на път І-9. Обходният маршрут е през селата Кичево и Оброчище. \r\nСухи са пътните настилки във Варна, предаде репортер на Радио „Фокус“ – Варна. Интензивен е трафикът към този час по основните пътни артерии в града. Задръствания се образуват на околовръстното шосе „Христо Смирненски“, на булевардите „Сливница“ и „Владислав Варненчик“ в районите на пресичане с новия булевард „Васил Левски“. Натоварено е движението и в района на кръстовището на булевардите „Христо Смирненски“ и „Цар Освободител“, както в посока към центъра на града, така и към кварталите.  \r\nАвтобусите на градския транспорт се движат по разписание. \r\nДесислава ВАСИЛЕВА", "date": "2019.10.30", "title": "Движението по магистрала „Хемус“ в област Варна се осъществява двупосочно в едно платно от село Неофит Рилски до Девня"}
{"url": "http://www.focus-news.net/news/2019/10/30/2714098/povishena-e-opasnostta-ot-padashti-kamani-po-patishtata-krichim-stamboliyski-yugovsko-hanche-yugovo-laki-zdravets-i-bachkovo-narechenski-bani.html", "text": "Нормално се осъществява трафикът по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. Засилено е автомобилното движение по пловдивския участък на АМ „Тракия“, също по направленията Пловдив - Асеновград - Смолян, Пловдив - Карлово и Пловдив - Пазарджик. До 17.00 часа на 31 октомври ще остане затворен жп прелезът на пътя между град Калофер и град Баня, при гара „Ботев“. Движението е ограничено поради ремонтни дейности. Шофьорите, пътуващи от Калофер към Пловдив и обратно, трябва да използват обходен маршрут: път I-6 Калофер – Васил Левски – Карлово и включване по път II-64 Карлово – Баня. До 1 ноември движението по пътя Пловдив - Куклен в участъка от км 6 до км 7 ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. До 29 ноември движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Движението по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативният маршрут за движение е по пътя Асеновград - Смолян, а срокът на дейностите е до 30 ноември. Забранено остава движението на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е и преминаването на моторни превозни средства над 12 тона по пътя Поповица - Болярци, поради намален габарит на пътното платно на мост. Обходният маршрут за водачите е по път Поповица - Садово - Кочево - Болярци. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани, също в района на проходите Козница и Стражата. \r\nНормално се осъществява и трафикът в град Пловдив. Натоварено е движението по булевардите „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“, „Освобождение“, „Санкт Петербург“ и „България“. Натоварено движение се отчита и по входно-изходните артерии. До 22 ноември ул. „Димитър Кудоглу“ в район „Тракия“ в Пловдив ще остане затворена за движение, в участъка от бул. „Княз Борис I” до ул. „Георги Цариградски“. Причината са ремонтни дейности. Автобусите по линии №4, 10, 17, 21 и 66 от общинската транспортна схема се движат по временни маршрути. \r\nТони МИХАЙЛОВ", "date": "2019.10.30", "title": "Повишена е опасността от падащи камъни по пътищата Кричим - Стамболийски, Юговско ханче - Югово - Лъки - Здравец и Бачково - Нареченски бани"}
{"url": "http://www.focus-news.net/news/2019/10/30/2714135/trafikat-po-patishtata-v-slivenska-oblast-e-intenziven-no-bez-zadrastvaniya.html", "text": "Трафикът по пътищата в Сливенска област е интензивен, но без задръствания. Пътните настилки са сухи и нормално проходими, съобщиха от  Областно пътно управление - Сливен . Затворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път II-66 Сливен – с. Старо село от км 2 до км 17 трябва да се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г. Движението по път III-555 с. Полско Пъдарево – с. Биково от км 0 до км 13 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31 октомври 2019 г.", "date": "2019.10.30", "title": "Трафикът по пътищата в Сливенска област е интензивен, но без задръствания"}
{"url": "http://www.focus-news.net/news/2019/10/30/2714136/s-posledno-pokolenie-yadreno-magniten-rezonans-universitetska-bolnitsa-sveta-marina-v-pleven-shte-osiguryava-nay-visok-standart-v-obraznata-diagnostika.html", "text": "От началото на месец ноември 2019 г. Университетска болница „Света Марина“ – Плевен ще надгради високотехнологичната артилерия в диагностиката и изследванията, които предлага на своите пациенти, с последно поколение апарат за магнитно-резонансна томография MAGNETOM AERA 1.5Т. Това съобщиха от пресцентъра на  Медицински университет - Плевен . Ядрено-магнитният резонанс на лечебното заведение се наложи като еталон за най-висок стандарт в качеството на образите и комфорта за пациентите. Апаратът осигурява широк набор от изследвания и с високите си технически параметри гарантира използването на новоразработените приложения и изследвания. С ядрено-магнитния резонанс от последно поколение се гарантира получаването на висококачествени образи при целотелесни изследвания, специализирани изследвания на главен и гръбначен мозък, опорно-двигателния апарат, коремни органи и др. До момента в България има инсталирани осем такива апарати във водещи иновативни здравни заведения, сред които Военно-медицинска академия - София, УСБАЛО - София, УМБАЛ „Софиямед“ - София, МБАЛ „Уни Хоспитал“ - Панагюрище и др. Висококвалифицираният екип от специалисти по образна диагностика премина интензивен обучителен курс на вече инсталирания и работещ ядрено-магнитен резонанс в Медицински център „Света Марина“ – Плевен. Екипът е в състав: д-р Димитър Ангелов, д-р Тихомир Стоянов, рентгенов лаборант Ваня Вълова и лекар-специализант Мирела Василева. \r\nМногобройни са предимствата за пациентите на високотехнологичния магнитен резонанс в Медицински център „Света Марина“ – Плевен, сред които основните са:  \r\n- Отворът на гентри от 70 см и малката дълбочина на гентри осигурява максимален комфорт за пациента и позволява преглед на всякакви пациенти – трудно подвижни, с клаустрофобия и в особена позиция. По време на изследването не е необходимо препозициониране на пациента и голяма част от изследванията могат да се провеждат с краката напред като по този начин значително се подобрява комфорта за пациента. Уникална за апарата е и технологията QuietSuite, редуцираща шума, придружаващ изследванията, с до 97%. \r\n- Tim 4G технология – използване на многоканални бобини с възможност за комбиниране в едно изследване на няколко бобини или отделни бобини, което осигурява много високо качество на образа. Максималният брой от 204 бобини елементи осигуряват сигнал с изключително високо качество и по този начин необходимата информация за модерните приложения за изследване. \r\n- Dot (Day optimising throughput) технология – осигурява асистиране по време на изследването с оглед на бързо персонализиране на параметрите на изследването спрямо конкретния пациент. Стратегията на сканиране може да се смени много бързо в съответствие с клиничните показания и състоянието на пациента. С новото поколение апарати се въвежда DotGo – следващо поколение на Dot технологията, която допълнително подобрява интуитивното използване на протоколите и получаване на качествени резултати от изследванията. \r\n- С използването на Tim 4G и Dot технологиите времето за изследване на един пациент е с до 50% по-кратко в сравнение с такова изследване на друг апарат със сила на магнитното поле 1.5Т. Апаратът има капацитет за преглед на над 60 пациента на ден.", "date": "2019.10.30", "title": "С последно поколение ядрено-магнитен резонанс Университетска болница „Света Марина“ в Плевен ще осигурява най-висок стандарт в образната диагностика"}
{"url": "http://www.focus-news.net/news/2019/10/30/2714140/emanuil-yordanov-bivsh-vatreshen-ministar-prezidentat-ne-tryabva-da-deystva-pod-natisk-pri-izbora-na-glaven-prokuror.html", "text": "Президентът не трябва да действа под натиск при избора на главен прокурор. Това каза в сутрешния блок  „Добро утро, България“  на  „Радио „Фокус“  Емануил Йорданов министър на вътрешните работи от 1999 до 2001 в правителството на Иван Костов. По думите му е трудно да се предположи какви ще бъдат действията на държавния глава, защото той стои доста встрани от съдебната власт и нейните проблеми. „Не зная чии съвети би използвал в една такава ситуация, за да предположа и действията му. Мисля, че това е правилният подход. Просто той трябва да вземе своето мнение, защото все пак говорим  за човека, който е избран с пряко гласуване от една голяма част от избирателите в България“, обясни Йорданов. Той припомни, че в Конституцията не е определен срок за произнасяне на президента след гласуването на Висшия съдебен съвет. „Не вярвам да се забави кой знае колко, защото все пак, ако върне указа, би трябвало да има някакво време, в което процедурата да бъде повторена, но определено водещите политици не успяха да се разграничат от новия обвинител №1 и процедурата, по която той бе избран. Мисля, че тук твърде често ще си спомняме една крилата фраза „Ти си го избра“, и трябва да си припомним, че от много години, аз откакто следвах право в Софийския университет „Св. Климент Охридски“ до ден-днешен не съм видял да има избор на главен прокурор без политическа намеса“, каза още Йорданов. По думите му всички главни прокурори са избирани с политически протекции.  \r\nЙоланда ПЕЛОВА", "date": "2019.10.30", "title": "Емануил Йорданов, бивш вътрешен министър: Президентът не трябва да действа под натиск при избора на главен прокурор"}
{"url": "http://www.focus-news.net/news/2019/10/30/2714134/volen-siderov-ataka-napuskam-parlamenta-zaradi-chest-i-dostoynstvo-bezpretsedentno-e-che-emil-hristov-ne-mi-dade-dumata.html", "text": "Напускам парламента заради чест и достойнство - безпрецедентно е, че Емил Христов не ми даде думата. Това каза лидерът на \"Атака\" Волен Сидеров по време на брифинг в Народното събрание, предаде репортер на  Агенция \"Фокус\" . \"Преди минути станахте свидетели на това как българският парламент, председателстващият Христов не даде думата на депутат, който напуска по собствена воля. Той видя, че искам изказване, вдигнахме ръка, но се направи, че не ни вижда, след което не ни даде думата. Това е безпрецедентен случай, защото обикновено депутати, които са подавали оставка отсъстват от залата, както беше с предходния случай с Лиляна Павлова. Само че там сюжетът е друг. Тя напуска, за да отиде на добре платена позиция в международна банка. Аз напускам по причина чест и достойнство. Дадох дума. Исках това да прозвучи от трибуната на българския парламент. Според него жалки и много безпомощни са действията на ръководството на парламента да не му дадат възможност да каже защо напуска. \"Това наистина е ваша работа да питате ръководството на Народното събрание защо постъпи така. Надявам се да питате Христов защо ми отне думата\", допълни той.  \r\nДеница КИТАНВОА", "date": "2019.10.30", "title": "Волен Сидеров, \"Атака\": Напускам парламента заради чест и достойнство - безпрецедентно е, че Емил Христов не ми даде думата"}
{"url": "http://www.focus-news.net/news/2019/10/30/2714131/parlamentat-udalzhi-sroka-na-vremennata-anketna-komisiya-za-nap-do-30-noemvri.html", "text": "Парламентът удължи срока на Временната анкетна комисия за НАП до 30 ноември, предаде репортер на  Агенция \"Фокус\" . \"За\" проекта на решение гласуваха 99 народни представители, \"против\" - 0 и \"въздържали се 2, с което предложението бе прието. За времето на работа на комисията до момента са проведени четири заседания, в които са изслушани представители на ДАНС, Комисията за защита на личните данни, представители на Държавна агенция „Електронно управление“ и Апелативната специализирана прокуратура и на Специализираната прокуратура. Идеята е да бъдат поканени представители на Нотариалната камара, на Висшия адвокатски съвети на други институции, за да се установи наличието на проблеми, свързани с ежедневната дейност, причинени от теча на данни на НАП. \r\n „Фокус“  припомня: \r\nКомисията бе създадена на 25 юли 2019 г. от Народното събрание. Проекторешението бе внесено от председателят на ПГ на ГЕРБ д-р Даниела Дариткова и група народни представители. „За\" създаване на комисията гласуваха единодушно 171 депутати. Съгласно решението срокът на действие на комисията е до три месеца. Комисията ще трябва да проучи всички факти и обстоятелства около случая с източване на информация от електронните бази данни на НАП. За председател на комисията бе избран народният представител от ГЕРБ Красимир Ципов. За заместник-председател проф. Румен Гечев от БСП. Членове на комисията ще бъдат Маноил Манев и Александър Иванов от ГЕРБ, Явор Божанков и Иван Иванов от БСП, Емил Димитров, Валентин Касабов, Маргарита Николова от \"Обединени патриоти\", Ахмед Ахмедов, Сергей Кючуков, Халил Летифов от ДПС и Кръстина Таскова, Дора Христова и Боряна Георгиева от ДПС. До създаването на комисията се стигна след като в сряда на свое заседание Изпълнителната комисия на Политическа партия ГЕРБ възложи на Парламентарната група на партията да предложи създаването на временна комисия в Народното събрание за изясняването на всички факти и обстоятелства около нерегламентирания достъп до лични данни на Националната агенция за приходите. Според Изпълнителната комисия на ГЕРБ станалата публично достъпна лична и данъчно-осигурителна информация за милиони българи е изключително чувствителна тема и формирането на временна комисия в българското Народно събрание би допринесло за изясняването на всички факти около кибератаката. \r\nДеница КИТАНОВА", "date": "2019.10.30", "title": "Парламентът удължи срока на Временната анкетна комисия за НАП до 30 ноември"}
{"url": "http://www.focus-news.net/news/2019/10/30/2714127/vecher-makedoniya-sled-pendarovski-se-izkaza-i-nikola-dimitrov-samo-zaev-ostana-da-zashtitava-severna-za-domashna-upotreba.html", "text": "След изявлението на президента Стево Пендаровски, че частта на Преспанския договор, която се отнася за вътрешната употреба на новото име ще бъде оставена на „изчакване“, с подобно изказване излезе и министърът на външните работи Никола Димитров, който на заседание на комисията по Европейски въпроси подчерта, че частите на Договора, свързани със започването на преговорите за членство, сега не могат да се приложат, пише македонското издание  „Вечер“ . \r\n„В Преспанския договор има условие вътрешните документи да започнат да се издават с новото име след започването на преговорите с ЕС. Той не може да бъде приложен изцяло, ако не сме в ЕС“, обясни Димитров. \r\nЗаев от друга страна смята, че фактът, че Скопие не е получило дата, не е пречка Македония да изпълни Преспанския договор, въпреки че не е е длъжна да го прави, ако няма начало на преговорите за присъединяване. \r\n„Има „Архив на Македония“. Не може да има Архив на Македония, ние имаме конституция в държавата и това трябва да се промени.Тя трябва да действа според споразумението.В общините имаме задължения, които общините трябва да изпълняват. Очакваме същото и от гръцката страна“, обясни премиерът, след като не получи датата. \r\nС подписването на споразумението двете страни се ангажираха да ускорят промяната на всички документи, които трябва да носят новото официално наименование \"Република Северна Македония\". Този процес трябваше да последва отварянето на глави за конкретните области. \r\nЧлен 1, точка 10 от Договора от Преспа ясно гласи, че промяната на документи и имената на институции ще има два преходни периода, един „технически“ и един „политически“. \r\nВ раздела за политиката за вътрешна употреба се посочва, че документите ще трябва да бъдат променени при отварянето на всяка глава от съответната област в преговорите с Европейския съюз и ще бъдат финализирани в рамките на пет години след това. \r\n \r\nПревод и редакция:", "date": "2019.10.30", "title": "„Вечер“ (Македония): След Пендаровски се изказа и Никола Димитров: Само Заев остана да защитава „Северна“ за домашна употреба"}
{"url": "http://www.focus-news.net/news/2019/10/30/2714138/d-r-daniela-daritkova-gerb-podnasyam-izvineniyata-si-kam-g-n-siderov-stana-nedorazumenie.html", "text": "Поднасям извиненията си към г-н Сидеров, стана недоразумение. Това каза председателят на ПГ на ГЕРБ д-р Даниела Дариткова пред журналисти за това, че на Волен Сидеров не му беше дадена думата в пленарна зала, предаде репортер на  Агенция \"Фокус\" . \"Волен Сидеров видяхме и ние и председателя, че поиска думата, когато течеше процедура по гласуване. той твърде късна реагира и нямаше как да бъде прекъсната процедурата по гласуване. Поднасям извиненията си към г-н Сидеров, но най-вероятно се получи недоразумение. Не беше разбрано, че той иска думата своевременно. Искрено съжалявам за случката. Смятам обаче, че г-н Сидеров има трибуна, за да изкаже поведението си\", каза д-р Дариткова.  \r\nДеница КИТАНОВА", "date": "2019.10.30", "title": "Д-р Даниела Дариткова, ГЕРБ: Поднасям извиненията си към г-н Сидеров, стана недоразумение"}
{"url": "http://www.focus-news.net/news/2019/10/30/2714137/emanuil-yordanov-bivsh-vatreshen-ministar-izborat-na-glaven-prokuror-povliya-edinstveno-na-mestniya-vot-v-nesebar.html", "text": "Изборът на главен прокурор повлия единствено на местния вот в Несебър. Това каза за сутрешния блок  „Добро утро, България“  на  Радио „Фокус“  адвокат Емануил Йорданов, бивш министър на вътрешните работи във връзка с победата на кмета на Несебър на местния вот, след като бе арестуван дни преди това по подозрение за купуване на гласове. По думите му това показва от една страна недоверие към Прокуратурата и липса на респект от гражданите към нея, а от друга я поставя в ролята на лъжливото овчарче и действията и имат обратен ефект. Според Йорданов случая в Несебър показва, че намесата на Прокуратурата е помогнала на спечелилия кандидат, защото българинът обича да съчувства на тези, които са несправедливо ощетени. На въпрос дали съвпадението на двата избора има отражение на резултатите като цяло, Емануил Йорданов отговори отрицателно. „От доста време в България изборите се влияят от много други фактори, но сред тях няма нито един свързан с прокуратурата. На първо място се влияе от числеността от държавната и общинска администрация – хората си пазят хляба, техните близки също гласуват с тази мисъл, че при запазване на властта чиновниците запазват и своите работни места. Отделно не трябва да забравяме търговските дружества, които са близки до властта и всичките им работници и служители ще гласуват за управляващите. Значение има и купеният вот“, обясни бившият вътрешен министър. Що се отнася до кандидата на „Демократична България“ Борислав Игнатов, който се включи в протестите срещу кандидатурата на Иван Гешев за главен прокурор, Емануил Йорданов обясни, че това не е оказало влияние върху изборния му резултат, а по-скоро недостатъчната му популяризация на кандидат за кмет.  \r\nЙоланда ПЕЛОВА", "date": "2019.10.30", "title": "Емануил Йорданов, бивш вътрешен министър: Изборът на главен прокурор повлия единствено на местния вот в Несебър"}
{"url": "http://www.focus-news.net/news/2019/10/30/2714129/mestni-izbori-2019-kmetovete-v-selata-na-teritoriyata-na-obshtina-hisarya-sa-izbrani-na-parvi-tur.html", "text": "В селата на територията на община Хисаря има избрани кметове на първи тур, предаде репортер на  Радио „Фокус“ – Пловдив .  \r\nВ  село Старо Железаре  единственият кандидат за кметското място Илия Тонов е получил 93,6 % подкрепа. 16 от жителите на населеното място са отбелязали „Не подкрепям никого“ в бюлетината.  \r\nВ  село Паничери  кмет ще бъде кандидатът на БСП Веска Пашкулова от БСП, която спечели 52,35 % от вота на избирателите. Втора остана Мария Мутафчийска от местна коалиция СДС-АБВ с 33,74 % подкрепа.  \r\nВ  село Старосел  пореден мандат ще управлява Матея Гудев от Социалистическа партия „Български път“. Той е получил 69,15 % от гласовете. Втори остана Минчо Тодоров от местна коалиция СДС-АБВ с 21,6 % подкрепа.  \r\nВ  село Красново  жителите преизбраха Цвятко Истилянов от БСП с 55,39 % вот. Втори остана Ненчо Яков от Социалистическа партия „Български път“, за който гласуваха 23,44 % от избирателите.  \r\nТони МИХАЙЛОВ", "date": "2019.10.30", "title": "Местни избори 2019: Кметовете в селата на територията на община Хисаря са избрани на първи тур"}
{"url": "http://www.focus-news.net/news/2019/10/30/2714141/plevnya-i-tovarno-remarke-goryaha-v-oblast-gabrovo-prez-izminaloto-denonoshtie-nyama-postradali.html", "text": "Плевня и товарно ремарке горяха в област Габрово през изминалото денонощие, няма пострадали, съобщиха за  Радио „Фокус“ - Велико Търново  от РД „Пожарна безопасност и защита на населението“ - Габрово. Вчера в 19.19 часа е получено съобщение за пожар в товарно ремарке на главен път София - Варна в района на с. Ряховците, общ. Севлиево. Причината за произшествието е техническа неизправност. При ликвидирането на произшествието са участвали два противопожарни автомобила и четирима пожарникари от РСПБЗН - Севлиево. \r\nПрез нощта в 02.38 часа е получено съобщение за запалена плевня в село Столът, общ. Севлиево. Причината за пожара е небрежност при боравене с открит огън. При ликвидирането на произшествието също са участвали два противопожарни автомобила и четири ма пожарникари от РСПБЗН - Севлиево. \r\nОстаналите сигнали, на които са се отзовали пожарникарите от габровската дирекция са за запалени сухи треви и храсти, запалени отпадъци и оказване на техническа помощ. При инцидентите няма пострадали. \r\nЛуиза ТРАНЧЕВА", "date": "2019.10.30", "title": "Плевня и товарно ремарке горяха в област Габрово през изминалото денонощие, няма пострадали"}
{"url": "http://www.focus-news.net/news/2019/10/30/2714143/vavezhda-se-vremenna-organizatsiya-na-dvizhenieto-na-am-trakiya-poradi-remonti.html", "text": "Въвежда се временна организация на движението на АМ \"Тракия\" поради ремонтни дейности. Това съобщиха от пресцентъра на  Агенция \"Пътна инфраструктура\" . До 18 ч. днес шофьорите да се движат с повишено внимание по следните участъци от АМ \"Тракия\":  \r\n- от км 0 до км 1 на АМ „Тракия“ в посока Бургас движението се осъществява във втора активна и изпреварващата лента поради ремонтни дейности на асфалтовата настилка.  \r\n- движението от км 41 до км 42 на АМ „Тракия“ в посока Бургас се осъществява в активната лента поради ремонтни дейности на асфалтовата настилка в изпреварващата лента. \r\n- трафикът от км 2 до км 5 на АМ \"Тракия\" в посока София се осъществява в активната лента поради ремонт на мантинела. \r\nУчастъците са сигнализирани с пътни знаци. \r\nОт АПИ призовават шофьорите да карат внимателно в тези участъци. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.10.30", "title": "Въвежда се временна организация на движението на АМ \"Тракия\" поради ремонти"}
{"url": "http://www.focus-news.net/news/2019/10/30/2714142/politsiyata-izyasnyava-sluchai-na-zapaleni-avtomobili-v-zhk-hipodruma-i-zhk-gevkeliyski-v-stolitsata.html", "text": "Полицията изяснява случаи на запалени автомобили в ж.к. \"Хиподрума\" и ж.к. \"Гевкелийски\" в столицата. Това съобщиха от пресцентъра на  МВР . Минути след полунощ в полицията е получен сигнал за горящи автомобили, паркирани в ж.к. „Хиподрума“. На място незабавно са изпратени екипи на полиция и пожарна, огънят е погасен. Няма данни за пострадали хора, нанесени са само материални щети. При пожара напълно са изгорели три от колите, а други четири, паркирани в близост, са частично обгорели. Няколко часа по-късно, около 4.30 часа, е съобщено и за запален автомобил в ж.к. „Гевгелийски“. От огъня е опожарен автомобил, засегнати са още три, паркирани в непосредствена близост. \r\nОбразувани са досъдебни производства. Извършени са огледи на място, предприети са процесуално-следствени действия за установяване на всички факти и обстоятелства около инцидентите и издирване на извършителите.", "date": "2019.10.30", "title": "Полицията изяснява случаи на запалени автомобили в ж.к. \"Хиподрума\" и ж.к. \"Гевкелийски\" в столицата"}
{"url": "http://www.focus-news.net/news/2019/10/30/2714147/volen-siderov-ataka-dzhambazki-ne-postapi-mazhki-i-izlaga-izbiratelite-kato-se-yavi-za-kandidat-na-mestnite-izbori-i-se-varna-na-toploto-myasto-v-ep-za-15-hil-evro-zaplata.html", "text": "Джамбазки не постъпи мъжки и излъга избирателите като се яви за кандидат на местните избори и се върна на топлото място в ЕП за 15 хил. евро заплата. Това каза лидерът на \"Атака\" Волен Сидеров по време на брифинг в Народното събрание, предаде репортер на  Агенция \"Фокус\" .\"Аз дадох дума, че ще напусна българския парламент, тъй като се кандидатирам за кмет. Поканих моя опонент Ангел Джамбазки да направи същото, тъй като това е мъкжата постъпка. Той не направи това, с което доказа, че нито има чувство за чест, нито постъпва мъжки. Всъщност измами избирателите, явявайки се за кмет и водач на листа, след което се върна на топлото място в Европарламента за 15 хил. евро месечна заплата. Това е Джамбазки, аз повече не искам да го коментирам, тъй като за мен той е човек, който лъже, мами, манипулира и използва доверието и наивността на хората. Аз постъпвам точно обратно\", каза Сидеров.  \r\nДеница КИТАНОВА", "date": "2019.10.30", "title": "Волен Сидеров, \"Атака\": Джамбазки не постъпи мъжки и излъга избирателите като се яви за кандидат на местните избори и се върна на топлото място в ЕП за 15 хил. евро заплата"}
{"url": "http://www.focus-news.net/news/2019/10/30/2714146/prodalzhava-gaseneto-na-pozhara-v-zemlishteto-na-gr-chiprovtsi-i-s-martinovo-obhvanati-sa-okolo-200-hektara-gorska-teritoriya.html", "text": "Продължава гасенето на пожара в землището на гр. Чипровци и с. Мартиново. Това съобщиха от  ОДМВР-Монтана . Пожарът възникнал на 27 октомври се разраства на голяма територия с площ около 200 хектара горска територия, която непрекъснато се променя. Пожарът не е изгасен, поради трудно достъпния район и невъзможен достъп на техника. Гасенето се извършва ръчно от служители на РДПБЗН, служители на ТП ДГС Чипровци и доброволци, организирани от община Чипровци. Във връзка с произшествието е сформирана оперативно-следствена група на РУ Монтана. Причините за възникването на пожара и щетите, причинени от него, са в процес на изясняване.", "date": "2019.10.30", "title": "Продължава гасенето на пожара в землището на гр. Чипровци и с. Мартиново, обхванати са около 200 хектара горска територия"}
{"url": "http://www.focus-news.net/news/2019/10/30/2714148/dete-s-kolelo-e-postradalo-pri-katastrofa-v-gabrovo.html", "text": "Дете с колело е пострадало при катастрофа в Габрово. Това съобщиха от  ОДМВР - Габрово . Вчера около 15.40 часа в дежурната част на РУ – Габрово е получен сигнал за пътнотранспортно произшествие с пострадал велосипедист в района на кооперативния пазар на Шиваров мост в Габрово. По първоначални данни, пътният инцидент е възникнал между лек автомобил, управляван от 31-годишен жител на Габрово и малолетен велосипедист от същият град, който е пресичал пътното платно. В следствие на удара детето е с фрактура на ключицата, без опасност за живота. Водачът на автомобила е тестван за употреба на алкохол с техническо средство, като пробата е отрицателна. \r\nНа местопроизшествието е извършен оглед и е образувано досъдебно производство. Причините и механизма на възникване на пътнотранспортното произшествие са в процес на установяване. Процесуално-следствените действия по случая продължават под надзора на Районна прокуратура – Габрово.", "date": "2019.10.30", "title": "Дете с колело е пострадало при катастрофа в Габрово"}
{"url": "http://www.focus-news.net/news/2019/10/30/2714149/sport-tsska-shte-tarsi-pobeda-vav-veliko-tarnovo.html", "text": "Етър посреща ЦСКА днес от 18:30 часа в първия кръг от второто завъртане на редовния сезон. Армейците продължават турнето си извън София. В миналия кръг те загубиха с 0:1 от Локо Пд, сега играят на \"Ивайло\", а след седмица гостуват на \"Тича\" във Варна. „Червените“ се намират в серия от 2 загуби извън столицата, след загуби от Берое и Локо Пд. А от началото на този сезон в елита и Лига Европа ЦСКА е постигнал само 1 успех в 8 мача извън София. \r\n \r\nЕтър също преживя трусове през сезона. Стигна се Управителният съвет да се събира и да решава дали да задържи треньора Росен Кирилов. Обективно погледнато, резултатите им бяха повлияни и от контузиите на няколко основни играчи, които вече са на линия - Боджадж и Даниел Младенов.", "date": "2019.10.30", "title": "Спорт: ЦСКА ще търси победа във Велико Търново"}
{"url": "http://www.focus-news.net/news/2019/10/30/2714150/administrativen-sad-varna-opredeli-novo-veshto-litse-po-deloto-za-dobiva-na-gaz-na-teritoriyata-na-oblast-dobrich.html", "text": "Поради отвод на вещото лице Административен съд – Варна определи за вещо лице, по назначената с протоколно определение от 13 ноември 2018 г. комплексна съдебно-техническа експертиза по въпросите от компетентността на хидрогеолог, инж. Е. Ст. К. и пренасрочи заседанието по адм. дело №1060/2018 г. за 28 януари 2020 г. от 11.00 часа. Това съобщиха от пресцентъра на  Съда . \r\nПроизводството е образувано по жалба от „Русгеоком“ ЕАД – гр. София срещу Решение № ВА-1/01.02.2018 г. на Директора на Регионалната инспекция по околната среда и водите – Варна, с което е отказано одобряване на осъществяването на инвестиционно предложение „Разработване и усвояване на находище „Спасово“ с площ 219 кв. км в блок „Добрич“, включващо четири участъка: „Рогозина“, „Чернооково“, „Калина“ и „Рогозина изток“ за проучване и добив на природен газ на територията на област Добрич“ в предложените от възложителя и оценени в документацията по оценка на въздействието върху околната среда и по оценка за съвместимостта параметри. \r\nНа следващото заседание предстои изслушване на вещите лица по назначените от Съда експертизи.", "date": "2019.10.30", "title": "Административен съд – Варна определи ново вещо лице по делото за добива на газ на територията на област Добрич"}
{"url": "http://www.focus-news.net/news/2019/10/30/2714145/priklyuchva-osnovniyat-remont-na-pomoshtnoto-uchilishte-v-burgas.html", "text": "Пред финал е основният ремонт на помощното училище в Бургас. Това съобщиха от пресцентъра на  Община Бургас . Обновена е цялата фасада на сградата, а покривът е изграден наново, тъй като беше твърде амортизиран за обикновено закърпване. Вчера пристигна доставката с новите съоръжения за детската площадка в двора. \r\nОбщина Бургас изпълнява със собствени средства дейностите по обновлението на това малко, но важно училище. Неговият екип осигурява ежедневна грижа за близо 100 деца, нуждаещи се от специално внимание.", "date": "2019.10.30", "title": "Приключва основният ремонт на помощното училище в Бургас"}
{"url": "http://www.focus-news.net/news/2019/10/30/2714152/politsiyata-v-krumovgrad-razsledva-sluchay-na-zastrelyano-kuche-v-s-leshtarka.html", "text": "Полицията в Крумовград разследва случай на застреляно куче в с. Лещарка. Това съобщиха от  ОДМВР -Кърджали . \r\nДосъдебно производство  е образувано в РУ-Крумовград след подаден сигнал, че в землището на село Лещарка е било застреляно куче, собственост на 38-годишен местен жител.", "date": "2019.10.30", "title": "Полицията в Крумовград разследва случай на застреляно куче в с. Лещарка"}
{"url": "http://www.focus-news.net/news/2019/10/30/2714153/mestni-izbori-2019-prof-nikolay-ovcharov-arheolog-pisna-mi-ot-evtiniya-predizboren-populizam.html", "text": "Писна ми от евтиния предизборен популизъм. Това каза в коментар за  Агенция „Фокус“  археологът професор Николай Овчаров във връзка с предстоящия балотаж в столицата.  “Писна ми от този евтин популизъм, който се лее непрекъснато, писна ми да ме слагат сред някакви граждани, някакво аморфно понятие на граждани при положение, че аз не съм съгласен с всички тези неща, които популизмът, за който говоря, формулира. Всъщност той не формулира нищо, тъй като всичкото са просто едни голи и празни приказки, зад които не стоят никакви дела“, уточни Овчаров. Той запита и какво се има предвид с заявката за „промяна на статуквото“. „Това е нещо, което наистина не може да бъде разбрано от никой. Кое статукво трябва да бъде променено? Да бъде променена ситуацията, в която вече 10 години в София се изгражда метро и то се изгражда с много големи темпове, да се промени статуквото, в което се направиха пробиви и вече може да се пътува“, допълни археологът. Изхождайки от личния си опит, Овчаров посочи, че ситуацията с трафика в София не е толкова тежка, колкото се изкарва. „Аз пътувам много често по света и знам какво означава задръстване. Онзи ден се върнах от Индия. И знам как 500 метра могат да бъдат минавани за три часа – нещо, което в България все пак се избегна именно на базата на тази голяма строителна програма, която се осъществява през последните години“, каза още археологът. Овчаров се спря и на проблема с въздуха в столицата, като отново се позова на ситуацията в Индия, както и в Китай и посочи, че в София казусът не е чак толкова тежък. „В Индия 80 % от хората са с респираторни заболявания. Не казвам, че в България всичко е цветущо разбира се, но в сравнение с Ню Делхи да речем или с Пекин в Китай, софийският въздух е буквално планински. Естествено трябва да се работи и доколкото виждам в това отношение ще се работи“, добави още професорът.  \r\n \r\nТеодора ПАВЛОВА", "date": "2019.10.30", "title": "Местни избори 2019: Проф. Николай Овчаров, археолог: Писна ми от евтиния предизборен популизъм"}
{"url": "http://www.focus-news.net/news/2019/10/30/2714144/mestni-izbori-2019-v-sadovskoto-selo-milevo-shte-se-provede-balotazh-v-ostanalite-9-sela-ot-obshtinata-ima-izbrani-kmetove-na-parvi-tur.html", "text": "В садовското  село Милево   ще се проведе балотаж на 3 ноември, предаде репортер на  Радио „Фокус“ – Пловдив . Кандидатът на БСП Анелия Колева (46,92 %) ще се бори за кметското място срещу Добрин Георгиев от местна коалиция НФСБ (БЗНС,СДС), който бе подкрепен от 30,81 % от избирателите. В останалите 9 села на територията на община Садово, в които се проведе първи тур на местните избори, има избрани кметове. В  село Чешнегирово  единственият кандидат – Христо Атанасов от ГЕРБ, ще управлява пореден мандат, подкрепен от 96,31 % от избирателите. В  село Поповица  бе преизбрана Веска Мирчева от БСП със 75,39 % от вота на жителите. Вторият кандидат – Иван Хаджиев от ГЕРБ, бе подкрепен от 23,03 % от избирателите. В  село Селци  единственият кандидат за кметското място – Стефан Стефанов от БСП, получи 91,35 % подкрепа. В  село Богданица  кандидатът за кмет Александър Александров от Местна коалиция НФСБ (БЗНС,СДС) спечели точно 50 % от вота на избирателите, което му даде правото да управлява през следващите 4 години. Втори остана кандидатът на БСП Стефка Колева, която получи 40,07 % подкрепа. В  село Болярци  бе преизбран Костадин Алексов от БСП с 88,63 % от гласовете. Вторият кандидат – Евгени Тачев от ГЕРБ получи 10,73 % подкрепа. В  село Моминско  бе преизбран Христо Марков от БСП с 83,57 % от гласовете, а вторият кандидат – Йордан Димитров от ВМРО-БНД, получи 12,86 % подкрепа. В  село Кочево  жителите отново гласуваха доверие на Павел Павлов от БСП. Той спечели 75,32 % от вота на жителите, а опонентът му – Николай Трифонов от ГЕРБ, получи 23,42 % подкрепа на местните избори. В  село Караджово  победата отново е за кандидатът на БСП – Борислав Благоев. Той бе подкрепен от 64,52 % от избирателите. Втори остана Димитър Панайотов от ГЕРБ с 24,67 % подкрепа. В  село Катуница  пореден мандат ще управлява Красимир Юруков от БСП, който получи 77,05 % подкрепа. Вторият кандидат – Георги Чолаков от ПП „Мир“, бе подкрепен от 21,27 % от избирателите.  \r\nТони МИХАЙЛОВ", "date": "2019.10.30", "title": "Местни избори 2019: В садовското село Милево ще се проведе балотаж, в останалите 9 села от общината има избрани кметове на първи тур"}
{"url": "http://www.focus-news.net/news/2019/10/30/2714157/", "text": "Към този момент условията за пускане на отоплението в столицата не са изпълнени. Това каза говорителят на Топлофикация София ЕАД, Елизабет Павлова в предаването „Топлофикация на Фокус“ на   Радио „Фокус“ . Тя уточни, че няма 3 последователни дни със средна денонощна температура под 12 градуса, дългосрочната прогноза все още не е уточнена. От дружеството ще изчакат края на тази седмица, за да получат прогноза за следващата седмица, за да могат да уведомят клиентите си кога ще започне масовото включване на отоплението в София. Промяната на времето подсказва, че началото на отоплителния сезон е близо, допълни тя. Съществува възможността за предсрочно пускане на отоплението. За целта клиентите трябва да подадат заявление, уточни Павлова. „Това става с решение на етажната собственост, ние съответно в рамките на един работен ден ще включим отоплението в тази сграда, етажна собственост. От друга страна, имаме такива клиенти, които биха искали отоплението им да бъде включено по-късно, по една или друга причина, ремонти, смяна на уреди или просто са взели решение отоплението в тяхната сграда да бъде включено на един по-късен етап след общото включване“, уточни Елизабет Павлова. Към днешна дата 43 сгради са се възползвали от по-ранно включване на отоплението, сред тях  19 детски градини, 4 училища, 6 болници, 11 офис сгради и няколко посолства, и еднофамилни къщи. Това показва, че  все още хората не търсят централизирано отопление заради сравнително високите температури навън, отбеляза Елизабет Павлова.  \r\n \r\nЕвелина БРАНИМИРОВА", "date": "2019.10.30", "title": "Елизабет Павлова, Топлофикация София: Температурите навън все още не предполагат масово пускане на парното в столицата"}
{"url": "http://www.focus-news.net/news/2019/10/30/2714151/volen-siderov-ataka-nyama-da-sam-v-parlamenta-kogato-toy-odobri-v-balgariya-da-se-razpolozhat-protivoraketni-amerikanski-ustanovki-sreshtu-rusiya.html", "text": "Ще се радвам, че няма да съм физически в парламента, когато ще бъде одобнено в Българи яда се разположат противоракетни американски установки срещу Русия. Това каза лидерът на \"Атака\" Волен Сидеров по време на брифинг в Народното събрание, предаде репортер на  Агенция \"Фокус\" . Според него се готвят България да стане пионка в един театър на бъдещи военни действия. \"Поведох листата на \"Атака\" за софийския общински съвет и напускам парламента, както обещах. Има още нещо, което мога да добавя за дейността на парламента, с която не съм съгласен. Този парламент започва да придобива все повече антибългарски характер\", каза Сидеров. По думите му това е станало ясно, когато са гласувани парите за самолетите F-16. \"Такъв случай в света няма. Няма друга държава, която извадила пълната сума за нещо, което купува, вкарала е в касата на чуждата компания и чака да получи след 4 години това, което е платила. Такъв случай в света няма. То доказва колко васално е поведението на България спрямо новия голям брат. Аз бях категорично несъгласен с тази сделка и последствията не закъсняха. Поръчителите от едно чуждо посолство чрез инструментите ВМРО - НФСБ организираха първо смяна на ръководството на парламентарната група, което беше направено в нарушение на нормативи, на споразумение, на правилника на Народното събрание, то си затвори очите и мълчаливо се съгласи с тази политическа разправа с мен и партия \"Атака\". Да, ВМРО и НФСБ бяха инструментите, но поръчителите са други. ПГ на ГЕРБ не само мълчаливо се съгласи с тази политическа разправа, но и беше съучастник. Всъщност с мълчанието си, с одобрението си стана съучастник в политическа разправа с човек, който 15 години ръководи една партия\", допълни още Сидеров. Според него парламентът започва да се плъзга по наклонената плоскост и той очаква в следващия момент още едно гласуване и одобрение. \"Ако сделката със самолетите беше огромна финансова щета, то разполагането тук, превръщането на България в част от военен буфер, обръч срещу трета страна, вече носи конкретна, директна опасност. Това вече не само граничи, то е национално предателство. Аз в това не искам да участвам\", подчерта Сидеров. Той посочи, че неговото напускане е и разграничаване от типа политика, която се води спрямо други държави. \"Тя е опасна за страната ни, ще доведе до непредвидени последици и поне това, което искам е, че няма да участвам физически в тази игра\", подчерта още Сидеров.  \r\nДеница КИТАНОВА", "date": "2019.10.30", "title": "Волен Сидеров, \"Атака\": Няма да съм в парламента, когато той одобри в България да се разположат противоракетни американски установки срещу Русия"}
{"url": "http://www.focus-news.net/news/2019/10/30/2714155/aleksandrina-dimitrova-fondatsiya-siydar-prez-poslednite-godini-daritelstvoto-stava-vse-po-populyarno-v-balgariya.html", "text": "През последните години дарителството става все по-популярно в България. Това каза в сутрешния блок  „Добро утро, България“  на  Радио „Фокус“  изпълнителният директор на фондация „Сийдър“ Александрина Димитрова по повод  14-тия благотворителен бал на фондацията в подкрепа на деца и младежи в неравностойно положение. Тя добави, че преди години гостите на събитието са били предимно чужденци, но тази година 70% са българи. По думите й централно събитие ще бъде организиране на благотворителен търг.„И тази година средствата ще бъдат инвестирани в грижата, която полагаме, за деца и младежи предимно с тежки интелектуални и физически увреждания. Тази грижа включва както всекидневна грижа вкъщи, така и различни терапии като физиотерапия, арттерапия, психотерапия, психологическа подкрепа според индивидуалните нужди на всяко едно дете. Също така осигурява транспорта им до училище, до дневен център, различни възможности за излизане навън, за организиране на екскурзии, дневни лагери“, обясни  изпълнителният директор на фондация „Сийдър“. \r\nАлександрина Димитрова каза още, че фондацията е създала център за подкрепа на младежи с интелектуални подкрепа. Тя добави, че Центърът помага на младежите чрез различни терапии възможности за намиране на почасова работа. \r\nЙоланда ПЕЛОВА", "date": "2019.10.30", "title": "Александрина Димитрова, фондация „Сийдър“:  През последните години дарителството става все по-популярно в България"}
{"url": "http://www.focus-news.net/news/2019/10/30/2714154/burgaskiyat-klub-po-vdigane-na-tezhesti-chernomorets-se-predstavi-otlichno-na-darzhavnoto-parvenstvo.html", "text": "За поредна година бургаският клуб по вдигане на тежести „Черноморец“ триумфира на държавното лично-отборно първенство, което се проведе в Пловдив. Това съобщиха от пресцентъра на  Община Бургас . Момичетата до 13 години и девойките станаха носители на купите в своите възрастови групи в отборното класиране по безапелационен начин. Момичетата събраха актив от 699 точки, а вторият тим от Русе е с 389 точки. Девойките заслужиха купата с 616 точки. Русенки са с 504 точки, а отборът на Калофер е с 450 точки. Първи места при момчетата до 13 години спечелиха Тодор Милчев в кат.до 40 кг и Кристиян Пенчев до 55 кг. Тодор е ученик в СУ „Св. св. Кирил и Методий\", Кристиян в ОУ „Любен Каравелов“. В индивидуалното класиране първи места заеха още Ивона Маринова от ОУ „Йордан Йовков\" до 30 кг и възпитаничката на СУ „Димчо Дебелянов\" Дарина Добрева в кат.до 55 кг при момичетата. Първа при девойките в кат.76 кг е Ивета Бойнова. Тя е възпитаничка на СУ „Юрий Гагарин\". Седем състезатели от „Черноморец\" се класираха на второ място. Това са ученикът от СУ „Юрий Гагарин\" Георги Чиглайски в кат.до 81 кг при кадетите до 17 години, при момичетата Габриела Михайлова от ОУ „Найден Геров\" до 35 кг, София Хаджиева от СУ „Добри Чинтулов\" до 55 кг, Деница Моллова от ОУ „Елин Пелин\" в кат.над 59 кг и при девойките Даяна Янчева кат. 49 кг, Даниела Мореева до 55 кг и Диана Георгиева до 64 кг. На трето място се класираха Димитър Милчев в кат. 55 кг при кадетите до 15 години и Ивелина Вълкова от CУ „Димчо Дебелянов\" до 40 кг при момичетата. \r\nТака всички 14 състезатели от КВТ „Черноморец\", водени от треньорския тандем Димитър Ковачев и Марина Райкова влязоха в призовата тройка. Равносметката е две отборни купи, пет първи места, седем втори и 2 трети места в индивидуалното класиране. На първенството в Пловдив участваха щангисти от 27 клуба. Купите на призьорите връчиха олимпийските шампиони Янко Русев и Йордан Биков. \"Горд съм с моите състезатели, които за поредна година показаха как се печелят купи и отличия. Те са резултат от къртовски труд по време на тренировките. Искам да благодаря и на спонсорите на клуба\", заяви треньорът Димитър Ковачев.", "date": "2019.10.30", "title": "Бургаският клуб по вдигане на тежести „Черноморец“ се представи отлично на Държавното първенство"}
{"url": "http://www.focus-news.net/news/2019/10/30/2714139/the-american-conservative-chuzhdestrannata-pomosht-pravi-korumpiranite-strani-oshte-po-korumpirani.html", "text": "„Да разчиташ на чуждестранната помощ, за да намалиш корупцията е като да разчиташ на уискито, за да се излекуваш от алкохолизма. След закритите изслушвания в  Камарата на представителите на САЩ се чуха показания за ролята на президента Тръмп за забавяне на помощта на Вашингтон за Украйна, а лидерът на мнозинството в Сената Чък Шъмър заяви: „Числата не лъжат. Още по-ясно е, че президентът Тръмп не е антикорупционният кръстоносец, който твърди, че е“. По-голямата част от пресата тихомълком приема, че американската помощ е жизнена за борбата с корупцията в Украйна. Но това пренебрегва токсичната история на чуждестранните помощи и украинската следсъветска история“, пише авторитетното списание  The American Conservative  в материал, представен без редакторска намеса. \r\nАнализ на American Economic Review от 2002 година стигна до заключението, че „увеличаването на (чуждестранната) помощ е свързано с едновременно увеличаване на корупцията“ и че „корупцията е позитивно взаимосвързана с получаваната помощ от САЩ“. \r\nТова беше годината, в която президентът Джордж Буш-младши стартира нова програма за чуждестранна помощ - Millenium Challenge Account (MCA). Буш обяви: „Смятам, че няма смисъл да даваш помощ, пари на корумпирани държави.“ Но администрацията на Буш продължи да доставя милиарди долари в подаръци за много от най-корумпираните режими в света. До 2004 г. Държавният департамент е кодифицирал онова, което означава забавяне: „MCA е базирана на стимулите добавка към други програми за помощ на САЩ“. Екипът на Буш намери оправдания за предоставяне на помощ чрез MCA на някои от най-корумпираните правителства в света, включително Грузия. \r\nПрез 2010 г. президентът Барак Обама обяви в Организацията на обединените нации, че Америка „води глобални усилия за борба с корупцията“. „Помощниците на Обама казаха, че САЩ в миналото често изглежда просто са хвърляли пари при проблеми“, съобщава „Лос Анджелис Таймс“. , Но загадката с реформите беше разкрита на следващата година, когато администрацията на Обама ожесточено се противопостави на усилията на Конгреса да ограничи разточителните помощи. Държавният секретар Хилари Клинтън предупреди, че ограничаването на раздаването на материална помощ на страни, които не са успели да преминат антикорупционни тестове, „може да повлияе на огромен брой нуждаещи се получатели на помощ“. \r\nАдминистрацията на Обама продължи да излива десетки милиарди американски данъчни долари в черни дупки като Афганистан, за който дори неговия президент Ашраф Гани призна през 2016 г., че е „една от най-корумпираните държави на земята“. И потопа от помощи, получени от афганистанското правителство само влоши корупцията. Както Джон Сопко, героичният Специален генерален инспектор за възстановяване в Афганистан (SIGAR), отбеляза: „Трябва да разберем как политиките и практиките на САЩ неволно подпомагат и подкрепят корупцията. Трябва да разпознаем опасността да се занимаваме с герои или мрежи с недобросъвестна репутация, да толерираме злоупотреби с договори, да приемаме калпаво изпълнение и да реализираме неустойчиви проекти“. \r\nНа закритите изслушвания миналата седмица в Камарата чуха от действащия посланик на САЩ в Украйна Уилям Тейлър, който свидетелства, че е „имал власт над по-голямата част от усилията на САЩ да подкрепи Украйна срещу руската инвазия и да й помогне да победи корупцията. „Вашингтон Поуст възхвалява Тейлър като човек, който„ прекара голяма част от 90-те години на миналия век, казвайки на украинските политици, че нищо не е по-критично за тяхното дългосрочно преуспяване от изкореняването на корупцията и укрепването на върховенството на закона, в ролята му на ръководител на американската помощ за развитие за постсъветските страни“. \r\nTransparency International, която публикува годишен индекс на възприятията за корупция, показва, че корупцията се разраства в Украйна в края на 90-те години на миналия век и остава на неприлични нива (въпреки че последните години показват леки подобрения). Тейлър беше посланик в Украйна от 2006 г. до 2009 г., когато корупцията рязко се влоши, въпреки стотиците милиони долари американска помощ. Сега Украйна е класирана като 120-та най-малко корумпирана нация в света - по-долу от Египет и Пакистан, два основни получатели на помощ от САЩ. Това, което е собственикът на Вашингтон Редскинс Дан Снайдер за NFL, изглежда Тейлър е за каузата за борба с корупцията. \r\nПодкупването на чуждестранни политици за насърчаване на честното управление има също толкова смисъл, колкото разпространението на безплатни презервативи, за да се насърчи въздържанието. Вместо да насърчава добрите практики на управление, по-вероятно е чуждата помощ да произведе клептокрации или правителства на крадци. Както отбелязва анализът на Brookings Institution, „Историята на американската помощ е пълна с приказки за корумпирани чуждестранни служители, използващи помощ, за да наредят собствените си джобове, да подкрепят военни натрупвания и да преследват проекти за суета“. И американските полици, и бюрократите искат да продължат да предоставят лесните пари чрез помощи, независимо от това как режимите харчат парите или дали ги използват, за да репресират собствените си граждани. \r\nАко американската помощ беше ефективна, Украйна щеше да се превърне в рай за върховенство на закона отдавна. Новият президент на страната Владимир Зеленски може да бъде искрен в усилията си да премахне корупцията. Но е обида и за него, и за нацията му да се преструват, че Украйна не може да изчисти къщата си  без помощ от Доналд Тръмп. Най-сигурният начин за намаляване на чуждестранната корупция е прекратяване на чуждестранната помощ.  \r\n \r\nПревод и редакция:", "date": "2019.10.30", "title": "The American Conservative: Чуждестранната помощ прави корумпираните страни още по-корумпирани"}
{"url": "http://www.focus-news.net/news/2019/10/30/2714158/trima-dushi-sa-postradali-pri-katastrofa-mezhdu-lek-avtomobil-i-tovaren-mikrobus-na-patya-sofiya-varna-v-mestnostta-boaza.html", "text": "Трима души са пострадали при катастрофа на пътя София - Варна в местността Боаза. Това съобщиха от   ОДМВР - Търговище . Сигналът е подаден в 9.10 часа тази сутрин в оперативната дежурна част на ОД МВР -Търговище. Съобщено е за възникнало пътнотранспортно произшествие на път I-4 София - Варна в местността Боаза в община Търговище. Своевременно към мястото на инцидента са насочени екипи на сектор“ Пътна полиция“ и на „Спешна помощ“.  По първоначални данни се касае за удар между лек автомобил и товарен микробус, пътували в противоположни посоки. Трима души, пътували в лекия автомобил, са откарани за преглед в МБАЛ - Търговище.  \r\nПредстои да бъде извършен оглед на местопроизшествието. До приключването му и до изтегляне на автомобилите от пътното платно на преминаващите през този пътен участък водачи на МПС се предлагат обходни маршрути, съответно: за пътуващите в посока на движение Варна – с. Презвитер Козма – с. Божурка – с. Пайдушко – с. Лиляк – Околовръстен път гр. Търговище, и за пътуващите в посока София: Околовръстен път гр. Търговище – с. Лиляк – с. Цветница – с. Божурка – с. Презвитер Козма. \r\nДвижението в участъка се регулира от екипи на „Пътна полиция“ и на РУ - Търговище. От полицията съветват водачите на МПС да се движат с повишено внимание и съобразена с метеорологичните и пътни условия скорост.", "date": "2019.10.30", "title": "Трима души са пострадали при катастрофа между лек автомобил и товарен микробус на пътя София - Варна в местността Боаза"}
{"url": "http://www.focus-news.net/news/2019/10/30/2714159/vremenno-se-ogranichava-dvizhenieto-po-patya-targovishte-prolaz-pri-km-218-poradi-paten-intsident.html", "text": "Временно се ограничава движението в двете посоки по път I-4 Търговище – Пролаз при км 218 поради пътен инцидент. Това съобщиха от  Агенция „Пътна инфраструктура“ . \r\nТрафикът се осъществява по обходен маршрут: път III-4009 Търговище – Лиляк – общински път Лиляк – Пайдушки – Божурка – Козма Презвитер.", "date": "2019.10.30", "title": "Временно се ограничава движението по пътя Търговище - Пролаз при км 218 поради пътен инцидент"}
{"url": "http://www.focus-news.net/news/2019/10/30/2714164/mestni-izbori-2019-prof-nikolay-ovcharov-arheolog-nikoy-v-sofiya-ne-vzima-resheniyata-ednolichno-kakto-govoryat-tezi-koito-iskat-da-promenyat-statukvoto.html", "text": "Никой в София не взима решенията еднолично, както говорят тези, които искат „да променят статуквото“. Това каза в коментар за  Агенция „Фокус“  археологът професор Николай Овчаров във връзка с предстоящия балотаж в столицата.  Той посочи, че  като археолог през последните  10 години благодарение на Столична община, е разкрил манастира на „Паисий Хилендарски“ в Урвич. „Тук не става дума само за кмета Фандъкова, никой не взема  решенията еднолично, а напротив. Минават през иглени уши, през комисии, гласувания и така нататък. Невинаги успявахме, някой път не ни бяха давани средства, но така или иначе все пак със защитени проекти ние все пак разкрихме манастира на „Паисий Хилендарски“ в Урвич, край София, до Панчарево. Надявам се, че при следващия мандат на г-жа Фандъкова този манастир ще бъде възстановен и ще стане една от светините край София и също така и репер в отношение на културно-историческия туризъм“, допълни археологът. Овчаров напомни, че преди време  върху Софийските хали и на Банята са растели дървета и храсти и изрази надеждата хората да не са късопаметни за тези факти. „Аз знам какво беше преди това. Помня, когато върху Софийските хали и на Банята растяха храсти и дървета дори. Надявам се софиянци да не са забравили това нещо и да оценят това, което се е получило през последните години. Не, на този популизъм и на тази политическа хамелеонщина, която ние виждаме от единия от кандидатите на балотажа“, добави той. Професорът заяви, че в сферата на културата и археологията нещата в посока подобрение са не просто видими, а даже забележими от Космоса. „Видяхме какво се случи с Ларгото в София, за което отново хора, които искат да променят статуквото, за малко щяха да направят така, че то да бъде блокирано в последния момент и държавата да загуби десетки милиони лева. В момента това се прави пред „Шератон“ и това ще се превърне в един огромен археологически парк. Под „Света София“ в столицата се изгради нещо, което наподобява и може да бъде сравнено единствено и само с подземията на Рим. Това е нещото, което привлича толкова много хора в София и неслучайно София буквално израсна от гледна точка на туризма“, каза още професор Овчаров.  \r\nТеодора ПАВЛОВА", "date": "2019.10.30", "title": "Местни избори 2019: Проф. Николай Овчаров, археолог: Никой в София не взима решенията еднолично, както говорят тези, които искат „да променят статуквото“"}
{"url": "http://www.focus-news.net/news/2019/10/30/2714162/stabilno-e-sastoyanieto-na-7-godishnoto-momiche-ot-kardam-prieto-v-bolnitsa-vav-varna-sas-samneniya-za-natravyane.html", "text": "Стабилно е състоянието на 7-годишното момиче от Кардам, прието в болница във Варна със съмнения за натравяне. Това каза за  Радио „Фокус“ – Варна   проф. д-р Виолета Йотова, началник на Първа детска клиника в болница „Света Марина\", където е настанено детето. Тя посочи, че детето вече е изведено при майка си. Другите му братя и сестри са изследвани в болница в Добрич. „Към момента не знаем дали става въпрос за инфекция, защото ни трябват повече изследвания“, добави специалистът.  \r\nВсе още остава тежко състоянието на 11-годишното момиче, което вчера бе прието в УМБАЛ „Св. Марина“ с остри симптоми на повръщане, коремна болка и неразположение. \r\nДесислава ВАСИЛЕВА", "date": "2019.10.30", "title": "Стабилно е състоянието на 7-годишното момиче от Кардам, прието в болница във Варна със съмнения за натравяне"}
{"url": "http://www.focus-news.net/news/2019/10/30/2714160/40-godishen-mazh-ot-varna-poluchi-uslovna-prisada-za-ukrivane-na-danatsi-v-osobeno-golemi-razmeri.html", "text": "40-годишният Красен Ж., който е бил предаден на съд от Окръжната прокуратура във Варна за укрити и неплатени данъчни задължения в особено големи размери, получи осъдителна присъда. Това съобщиха от пресцентъра на  Апелативна прокуратура - Варна . Състав на Варненския окръжен съд му наложи наказание 2 години лишаване от свобода с 5-годишен изпитателен срок при условията на съкратено съдебно следствие за извършеното продължавано престъпление. Подсъдимият действал в качеството си на пълномощник и фактически управител на търговско дружество и успял да избегне установяването и плащането на данъчни задължения - данък добавена стойност и корпоративен данък на управляваната от него фирма, в особено големи размери. Престъплението е било извършено чрез потвърждаване на неистини в подаваните пред ТД на НАП във Варна декларации.  \r\nПрез инкриминирания период, по който съдът го призна за виновен, Красен Ж. е бил осъден и за друго данъчно престъпление. За това Варненският окръжен съд определи общо наказание за двете извършени престъпления от 3 години лишаване от свобода с петгодишен изпитателен срок. С определянето на общото наказание за двете данъчни престъпления съдът присъедини и наложена глоба от 5000 лева по предходното осъждане.  \r\nПрисъдата на Варненския окръжен съд подлежи на обжалване пред Апелативния съд.", "date": "2019.10.30", "title": "40-годишен мъж от Варна получи условна присъда за укриване на данъци в особено големи размери"}
{"url": "http://www.focus-news.net/news/2019/10/30/2714156/afp-noviyat-direktor-na-etsb-razkritikuva-germaniya-za-malkite-razhodi.html", "text": "Страните от еврозоната с бюджетни излишъци, като Германия, не правят достатъчно усилия да увеличат разходите си. Това заяви новият директор на Европейската централна банка (ЕЦБ) Кристин Лагард, цитирана от  AFP . \r\nВъпреки че страните от еврозоната добре координираха фискалните си политики, за да спасят блока по време на кризата с държавния дълг, оттогава „страните, които имат бюджетно пространство, всъщност не са положили необходимите усилия, страни като Холандия и Германия, както и няколко други в света“, за да помогнат на забавящата се глобална икономика, тя каза пред френското радио RTL. \r\n \r\nПревод и редакция:", "date": "2019.10.30", "title": "AFP: Новият директор на ЕЦБ разкритикува Германия за малките разходи"}
{"url": "http://www.focus-news.net/news/2019/10/30/2714166/d-r-daniela-daritkova-gerb-shte-prodalzhim-da-badem-upravlyavashto-parlamentarno-mnozinstvo-v-ramkite-na-tozi-parlament.html", "text": "Ще продължим да бъдем управляващо парламентарно мнозинство в рамките на този парламент.  \r\nТова каза председателят на ПГ на ГЕРБ Д-р Даниела Дариткова пред журналисти, предаде репортер на  Агенция \"Фокус\" .  \r\n\"Разчитам на отговорното поведение на нашите партньори и смятам, че споразумението е в сила и ние ще продължим да бъдем в рамките на този парламент управляващо парламентарно мнозинство\", заяви още д-р Дариткова.  \r\nДеница КИТАНОВА", "date": "2019.10.30", "title": "Д-р Даниела Дариткова, ГЕРБ: Ще продължим да бъдем управляващо парламентарно мнозинство в рамките на този парламент"}
{"url": "http://www.focus-news.net/news/2019/10/30/2714167/34-godishen-mazh-e-blasnat-ot-lek-avtomobil-na-peshehodna-pateka-v-blagoevgrad.html", "text": "34-годишен мъж е блъснат от лек автомобил на пешеходна пътека в Благоевград. Това съобщиха от  ОДМВР – Благоевград . Сигналът за инцидента е подаден на 29 октомври около 11.55 часа. Произшествието е станало в района на кръстовището на улиците „Антон Страшимиров“ и „Осогово“. Лек автомобил „БМВ“ с 55-годишен водач от град Благоевград, завивайки на ляво не пропуска и блъска 34-годишен мъж от Благоевград, който е пресичал пътното платно на обозначено за целта място. Пешеходецът е пострадал с фрактура в областта на коляното. Пробите за наличие на алкохол в издишания въздух на водача на автомобила и пешеходеца са отрицателни.", "date": "2019.10.30", "title": "34-годишен мъж е блъснат от лек автомобил на пешеходна пътека в Благоевград"}
{"url": "http://www.focus-news.net/news/2019/10/30/2714168/mestni-izbori-2019-pet-sela-ot-obshtina-panagyurishte-sa-s-izbrani-kmetove-na-parvi-tur-v-dve-shte-ima-balotazh.html", "text": "Пет села от община Панагюрище са с избрани кметове на първи тур, предаде репортер на  Радио „Фокус“ - Пазарджик . Само в две населени места ще има втори тур. В четири от селата досегашните кметове спечелиха още на първия, а в село Баня на първи тур бе избран нов кмет – Димитър Арбалиев. В село Бъта управлението си ще продължи Георги Александров, в село Левски – Славчо Мавров, в село Оборище – Милко Ангелов, в село Поибрене – Иван Пандуров. В село Попинци на балотаж са досегашния кмет Стоянка Ставрева и кандидатът на БСП – Кръстьо Кръстев. В село Елшица досегашния кмет Митко Кочев от ГЕРБ ще спори за нов мандат с Гергана Николова от БСП. \r\nВаня НИКОЛОВА", "date": "2019.10.30", "title": "Местни избори 2019: Пет села от община Панагюрище са с избрани кметове на първи тур, в две ще има балотаж"}
{"url": "http://www.focus-news.net/news/2019/10/30/2714169/d-r-krasimir-kulinski-sayuz-na-obshtopraktikuvashtite-lekari-pazardzhik-protivogripnata-vaksina-namalyava-riska-ot-uslozhneniya-vsledstvie-sezonnite-virusi.html", "text": "Препоръчително е поставянето на противогрипна ваксина на деца, който посещават детски заведения, както и на учениците, които са в контактна среда. Това каза за  Радио „Фокус“ – Пазарджик  д-р Красимир Кулински, председател на Съюза на общопрактикуващите лекари в област Пазарджик. По думите му поставянето на тазгодишната ваксина намалява риска от усложнения вследствие сезонните вируси. Той каза още, че тя е препоръчителна и за възрастни хора с хронични заболявания на сърцето, бъбреците, храносмилателната система и костно-ставни болести. По думите му противогрипната ваксина може да бъде поставена в манипулационните кабинети във всяко лечебно заведение. \r\nАлбена ЖИЛЕКОВА", "date": "2019.10.30", "title": "Д-р Красимир Кулински, Съюз на общопрактикуващите лекари - Пазарджик: Противогрипната ваксина намалява риска от усложнения вследствие сезонните вируси"}
{"url": "http://www.focus-news.net/news/2019/10/30/2714172/tass-putin-shte-obsadi-dvustranni-vaprosi-i-mezhdunarodni-temi-s-orban-v-budapeshta.html", "text": "Президентът на Русия Владимир Путин ще пристигна на работна визита в Будапеща в сряда по покана на унгарския премиер Виктор Орбан, съобщава пресслужбата на Кремъл, предава  ТАСС . \r\n„По време на разговорите се планира да бъдат обсъдени редица въпроси от руско-унгарското сътрудничество, предимно в търговската, икономическата, културната и хуманитарната сфера, както и обмен на мнения по редица належащи международни и регионални теми“, се казва в изявлението. \r\nРъководствата на Русия и Унгария разменят посещения ежегодно. Предишните преговори на лидерите се проведоха в Москва през септември 2018 г., след това Путин и Орбан очертаха планове за сътрудничество между двете страни за бъдещето и обсъдиха належащи международни въпроси, включително ситуацията в Украйна и Сирия. Според президента на Руската Федерация Унгария е „важен и надежден партньор на Русия в Европа“. \"Ние сме заинтересовани от руско-унгарските отношения, които се задълбочават във всички посоки“, каза тогава Путин, отбелязвайки, че това се отнася преди всичко за развитието на взаимноизгодни търговски и икономически връзки. \r\nРуският лидер последно посети Будапеща през август 2017 г., а преди това - през февруари същата година. \r\n \r\n Заседание на междуправителствената комисия \r\nВ очакване на настоящото посещение на Путин в столицата на Унгария във вторник се проведе среща между съпредседателите на руско-унгарската междуправителствена комисия за икономическо сътрудничество - руският министър на здравеопазването Вероника Скворцова и министърът на външните работи на Унгария Петер Сиярто. \r\nСпоред Скворцова, цитирана от пресслужбата на Министерството на здравеопазването, през 2018 г. търговията между двете страни е нараснала с 29,6% до почти 7 милиарда долара, - обемът на натрупаните руски инвестиции към 1 април 2019 г. възлиза на 277 милиона долара, обемът на натрупаните унгарски инвестиции в икономиката на РФ - $617 млн. Министърът отбеляза конструктивното взаимодействие на двете страни в нефтения и газовия сектор, изпълнението на проекта АЕЦ \"Пакш-2\" и т.н. \r\nСпоред Скворцова по време на посещението на Путин се планира да се подпишат редица документи, включително споразумение между Руската Федерация и Унгария в областта на социалното осигуряване. „Новото споразумение за социално осигуряване несъмнено ще има положителен ефект върху нашите граждани, които работят и живеят в Русия и Унгария“, каза Скворцова. \r\nСред другите документи, подготвени за подписване, са меморандум за разбирателство между Министерството на транспорта на Руската федерация и Министерството на иновациите и технологиите на Унгария за сътрудничество в областта на железопътния транспорт, план за действие за изпълнение на цялостна програма за руско-унгарско сътрудничество в междурегионалната сфера и споразумение за застраховане на кредит между агенциите за експортно кредитиране две държави. Освен това бяха постигнати споразумения за сътрудничество между съответните отдели на Руската Федерация и Унгария в областта на онкологията, както и в областта на физическото възпитание и спорта. \r\n \r\nПревод и редакция:", "date": "2019.10.30", "title": "ТАСС: Путин ще обсъди двустранни въпроси и международни теми с Орбан в Будапеща"}
{"url": "http://www.focus-news.net/news/2019/10/30/2714170/noviyat-obshtinski-savet-v-burgas-otkri-parvoto-si-zasedanie-i-polozhi-kletva.html", "text": "Новият Общински съвет в Бургас за мандат 2019 - 2023 г. откри първото си заседание и положи клетва, предаде репортер на  Радио „Фокус“ - Бургас . Клетва положиха новоизбраните за общински съветници, кметът на Община Бургас и кметове на кметства в общината. \r\nОбластният управител Вълчо Чолаков откри заседанието, призова бъдещите съветници да работят съвестно и качествено за благото на града. „Добрият управленец не е капсулован в своята партия, визия и политика. Добрият управленец надгражда постигнатото и уважава опонентите си. Убеден съм, че в тази зала има добри управленци. Общински съветник не е титла или медал, това е отговорност и възможност да се направи нещо смислено за града - направете го“, отбеляза областният управител Вълчо Чолаков.  \r\nВсички 51 общински съветници се заклеха да спазват Конституцията и законите на страната, във всичките си действия да се борят за интересите на гражданите на Бургас и да работят за тяхното благоденствие. След полагането на клетвата кметът Димитър Николов първи подписа клетвения лист, а след него го направиха поименно всички кметовете на населени места в общината и общинските съветници от мандат 2019 - 2023 г.  \r\n „Фокус“ припомня , че 10 партии и коалиции ще съставят новия мандат на Общински съвет - Бургас. Членовете на новия местен парламент отново ще бъдат 51. След преброяването на вота от неделя стана ясно, че най-силна подкрепа (43.21%) са получили представителите на ПП ГЕРБ, които ще имат 24-ма представители в Съвета. ПГ „БСП за България“ е получила вота на 7 743 (12.15%) от гласоподавателите и в мандат 2019 - 2023 г. ще бъде представена от 7 души. ПП „Средна европейска класа\" получи доверието на 5 907 (9.27%) от избирателите и в новия Обс ще има 5 нейни представители. Веднага след тях по подкрепа се нареди ПП „Движение България на гражданите\", която спечели 4277 (6.71%) гласове, затова четирима от нейната листата ще бъдат членове на новия Общински съвет в Бургас. ПП „Възраждане“, ПП \"Национален фронт за спасение на България\", ПП „Съюз на демократичните сили\", „Демократична България - Обединение\", както и коалиция \"Ние, гражданите\" ще имат по две места в новия мандат, а ПП „Движение за права и свободи\" ще бъде представена в местния парламент от един общински съветник. \r\nМария ПОПЧЕВА", "date": "2019.10.30", "title": "Новият Общински съвет в Бургас откри първото си заседание и положи клетва"}
{"url": "http://www.focus-news.net/news/2019/10/30/2714163/epoka-e-re-kosovo-albantsite-ot-preshevskata-dolina-nastoyavat-za-retsiprochni-prava-s-kosovskite-sarbi.html", "text": "Шаип Камбери, кмет на сръбската община Буяновац, заяви пред Радио „Свободна Европа“, че веднага след формирането на новото правителство в Косово, представители на Прешевската долина ще поискат среща с новия премиер, за да представят искането си и да го информират за проблемите на албанската община в този регион, пише прищинският ежедневник  Epoka e Re . \r\nПо неговите думи Албин Курти, който се очаква да стане следващият министър-председател на Косово, е обещал промяна на ситуацията в Долината. „Очакваме новото правителство да е много по-активно в конкретната помощ за Прешевската долина, защото в момента сме изправени пред една от най-трудните ситуации в историята ни. Масовото изселване на хора заради множеството политически и икономически проблеми отслабва националното ядро. Крайно време е официални Прищина и Тирана да разберат това и да приемат конкретни проекти за директна помощ за Прешевската долина“, заяви той. \r\n \r\nПревод и редакция:", "date": "2019.10.30", "title": "Epoka e Re (Косово): Албанците от Прешевската долина настояват за реципрочни права с косовските сърби"}
{"url": "http://www.focus-news.net/news/2019/10/30/2714165/volen-siderov-ataka-kakav-koalitsionen-partnyor-na-gerb-sme-kade-go-vizhdatei.html", "text": "Какъв коалиционен партньор на ГЕРБ, къде го виждате?Това каза лидерът на \"Атака\" Волен Сидеров по време на брифинг в Народното събрание, предаде репортер на  Агенция \"Фокус\" . \"Питайте Дариткова коалиционен партньор ли са на \"Атака\". Като ми кажете отговора от ГЕРБ, тогава ще коментирам\", подчерта още Сидеров.  \r\nДеница КИТАНОВА", "date": "2019.10.30", "title": "Волен Сидеров, \"Атака\": Какъв коалиционен партньор на ГЕРБ сме, къде го виждате?"}
{"url": "http://www.focus-news.net/news/2019/10/30/2714161/mestni-izbori-2019-volen-siderov-ataka-veroyatno-shte-se-vazpolzvam-i-shte-vlyaza-v-sos-obeshtavam-interesni-syuzheti.html", "text": "Вероятно ще се възползвам и ще вляза в СОС - обещавам интересни сюжети.  \r\nТова каза лидерът на \"Атака\" Волен Сидеров по време на брифинг в Народното събрание, предаде репортер на  Агенция \"Фокус\" . Той отбеляза, че ПП \"Атака\" има по-добро постижение от ГЕРБ? \"Какво имам предвид - 2015 г. имаме двама съветници, сега двама. ГЕРБ имаха 30, сега 27. Спад - минус\", каза Сидеров. По думите му това са резултатите му при цялата атмосфера на тези избори, където е бил поставен в медийно затъмнение и бойкот.  \r\nДеница КИТАНОВА", "date": "2019.10.30", "title": "Местни избори 2019: Волен Сидеров, \"Атака\": Вероятно ще се възползвам и ще вляза в СОС - обещавам интересни сюжети"}
{"url": "http://www.focus-news.net/news/2019/10/30/2714177/nsi-s-5-narastva-proizvodstvoto-na-tvardi-goriva-v-stranata-prez-avgust-2019-g-spryamo-yuli-2019-g.html", "text": "С 5% нараства производството на твърди горива в страната през август 2019 г. спрямо юли 2019 г. Това сочи  статистика на Националния статистически институт (НСИ) .  \r\nПрез август 2019 г. спрямо юли 2019 г. нараства производството и на: \r\n- твърди горива - с 5.0% до 2 005 хил. т; \r\n- дизелово гориво - с 1.5% до 274 хил. т;  \r\n- електроенергия - с 2.7% до 3 659 ГВтч.  \r\nНамалява производството на: \r\n- пропан-бутанови смеси - с 8.3% до 11 хил. тона.  \r\nПроизводството на безоловен бензин и природен газ остава без промяна. \r\nПрез август 2019 г. спрямо същия месец на предходната година нараства производството на: \r\n- пропан-бутанови смеси - с 10.0%; \r\n- безоловен бензин - с 0.6%; \r\n- дизелово гориво - с 6.2%. \r\nНамалява производството на: \r\n- твърди горива - със 7.1%; \r\n- електроенергия - със 7.4%.  \r\nПроизводството на природен газ няма изменение. \r\nДоставки на енергийни продукти \r\nПрез август 2019 г. спрямо юли 2019 г. нарастват доставките на: \r\n- твърди горива - с 3.9% до 2 084 хил. тона.  \r\nНамаляват доставките на: \r\n- пропан-бутанови смеси - с 4.4% до 43 хил. т;  \r\n- безоловен бензин - с 1.9% до 51 хил. т;  \r\n- дизелово гориво - с 1.9% до 212 хил. т; \r\n- природен газ - със 17.5% до 151 млн. м3; \r\n- електроенергия - с 0.2% до 2 671 ГВтч. \r\nПрез август 2019 г. спрямо същия месец на предходната година нарастват доставките на:  \r\n- безоловен бензин - с 4.1%;  \r\n- електроенергия - с 3.6%.  \r\nНамаляват доставките на: \r\n- твърди горива - със 7.8%;  \r\n- пропан-бутанови смеси - с 8.5%;  \r\n- дизелово гориво - с 1.9%; \r\n- природен газ - с 5.0%.", "date": "2019.10.30", "title": "НСИ: С 5% нараства производството на твърди горива в страната през август 2019 г. спрямо юли 2019 г."}
{"url": "http://www.focus-news.net/news/2019/10/30/2714175/nsi-obshtiyat-indeks-na-tsenite-na-proizvoditel-prez-septemvri-2019-g-narastva-s-05-spryamo-predhodniya-mesets.html", "text": "Общият индекс на цените на производител през септември 2019 г. нараства с 0.5% спрямо предходния месец. Това сочи  статистика на Националния статистически институт (НСИ) . Увеличение е регистрирано в добивната промишленост и преработващата промишленост - по 0.5%, и при производството и разпределението на електрическа и топлоенергия и газ - с 0.4%.  \r\nВ преработващата промишленост значително нарастване на цените на производител е отчетено при производството на основни метали - с 1.6%, и при производството на лекарствени вещества и продукти - с 1.5%. Намаление е регистрирано при: производството на изделия от каучук и пластмаси - с 0.8%, производството на дървен материал и изделия от него, без мебели, производството на химични продукти - по 0.5% и производството на автомобили, ремаркета и полуремаркета - с 0.4%. \r\nОбщият индекс на цените на производител през септември 2019 г. нараства с 3.7% в сравнение със същия месец на 2018 година. Нарастване на цените е регистрирано при: производството и разпределението на електрическа и топлоенергия и газ - с 11.7%, добивната промишленост - с 6.2%, и преработващата промишленост - с 1.2%. \r\nСъществено покачване на цените в преработващата промишленост се наблюдава при: производството на основни метали - със 7.6%, обработка на кожи и производство на изделия от обработени кожи без косъм - с 4.6%, и ремонта и инсталирането на машини и оборудване - с 4.5%. Понижение е отчетено при: производството на хартия, картон и изделия от хартия и картон - с 2.3%, производството на дървен материал и изделия от него, без мебели - с 1.3%, и печатната дейност и възпроизвеждане на записани носители - с 0.6%. \r\n Индекси на цените на производител на вътрешния пазар \r\nИндексът на цените на производител на вътрешния пазар през септември 2019 г. нараства с 0.2% спрямо предходния месец. Покачване на цените се наблюдава в добивната промишленост - с 0.6%, при производството и разпределението на електрическа и топлоенергия и газ - с 0.3%, и в преработващата промишленост - с 0.1%. \r\nВ сравнение с август 2019 година по-голямо увеличение на цените се наблюдава при производството на автомобили, ремаркета и полуремаркета - с 1.6%, и при производството на хранителни продукти - с 0.5%. Намаление на цените е отчетено при: производството на химични продукти - с 0.9%, производството на изделия от други метални минерални суровини, производството на хартия, картон, и изделия от хартия и картон и производството на електрически съоръжения - по 0.3%. \r\nИндексът на цените на производител на вътрешния пазар през септември 2019 г. нараства с 4.5% в сравнение със същия месец на 2018 година. Увеличение на цените е регистрирано при производството и разпределението на електрическа и топлоенергия и газ - с 11.6%, в добивната промишленост - с 3.0%, и в преработващата промишленост - с 0.3%. \r\nПрез септември 2019 г. значителен ръст на цените в преработващата промишленост спрямо септември 2018 г. е отчетен при ремонта и инсталирането на машини и оборудване - с 6.7%, при производството на автомобили, ремаркета и полуремаркета - с 3.4%, и при производството на хранителни продукти - с 3.2%. По-ниски цени се наблюдават при обработката на кожи и производството на изделия от обработени кожи, без косъм - с 1.8%, и при печатната дейност и възпроизвеждане на записани носители - с 0.9%. \r\n Индекси на цените на производител на международния пазар \r\nИндексът на цените на производител на международния пазар през септември 2019 г. нараства с 0.9% спрямо предходния месец и с 2.5% спрямо съответния месец на 2018 година.", "date": "2019.10.30", "title": "НСИ: Общият индекс на цените на производител през септември 2019 г. нараства с 0.5% спрямо предходния месец"}
{"url": "http://www.focus-news.net/news/2019/10/30/2714180/burgaskite-gratsii-na-skhg-chernomoretsbronz-specheliha-bronz-na-darzhavnoto-parvenstvo-za-ansambli-za-2019-ta.html", "text": "Големият успех дойде в най-титулуваната възраст жени, където отборът на \"Черноморец\" спечели бронзовите медали на провелото се Държавно първенство за ансамбли за 2019 година. Това съобщиха от пресцентъра на  Община Бургас . Съставът, откроил се с две абсолютно безгрешни съчетания, е изцяло от ученички на СУ \"Юрий Гагарин\" в състав Бояна Гелова, Рая Димова, Александра Боева, Поля Дамянова и Валентина Николова. СКХГ \"Черноморец\" - Бургас представи ансамбли - участници във всяка една възрастова група - девойки младша, девойки старша възраст и жени. В оспорваната конкуренция от над 25 отбора при девойките ансамблите на клуба заеха 10-то място при девойки младша възраст и 14-то място при девойки старша възраст. Момичетата показаха много хъс, борбеност и артистизъм, което им гарантира медалите. Това не остана незабелязано от примите на този спорт, като трикратната световна шампионка и член на техническия комитет на Международната федерация по гимнастика Мария Гигова и заслужилият съдия Нина Алексиева, които лично поздравиха и наградиха отбора за категоричната им игра. Президентът на Българската федерация по художествена гимнастика Илиана Раева също не скри възхищението си от играта на момичетата и качеството на композицията и ги определи като световно ниво. Тя поздрави треньора на ансамбъла Мария Калангерова за отличната работа. Държавното първенство за ансамбли е най-зрелищното състезание от държавния календар на Българската федерация по художествена гимнастика, в категория \"Елит\" с близо 30 клуба-участници от страната.", "date": "2019.10.30", "title": "Бургаските грации на СКХГ “Черноморец”Бронз спечелиха бронз на Държавното първенство за ансамбли за 2019-та"}
{"url": "http://www.focus-news.net/news/2019/10/30/2714171/mestni-izbori-2019-v-9-sela-na-teritoriyata-na-obshtina-rodopi-shte-se-provede-vtori-tur-na-mestnite-izbori.html", "text": ". В 9 села на територията на община Родопи ще се проведе втори тур на местните избори на 3 ноември, предаде репортер на  Радио „Фокус“ – Пловдив . В  село Белащица  досегашният кмет Цветанка Читакова от ГЕРБ не успя да се пребори на първи тур и в неделя ще се яви на балотаж с Костадин Николов от местна коалиция Движение ЗАЕДНО за промяна(ВОЛЯ,ССД,ДБГ,Кауза Пловдив). Читакова получи 35,7 % от вота на избирателите, а Николов – 27,32 % подкрепа. В  село Брестовица  балотажът ще бъде между кандидатът на ГЕРБ Любен Радев, който бе подкрепен от 37,02 % от вота на избирателите в неделя, и Емилия Иванова от местна коалиция „БСП за България“ (ПП АБВ, БСП за България), подкрепена от 31,16 % на първия тур. В  село Брестник  кандидатът на ГЕРБ Атанас Шопов ще се изправи срещу Елена Проданова от Земеделски съюз „Ал. Стамболийски“. На първи тур на местните избори двамата кандидати получиха съответно 46,33 % и 16,76 % подкрепа. В  село Златитрап  също ще има балотаж. Там Анелия Уланова от Местна коалиция Обединени земеделци (СДС, ВМРО–БНД) ще се изправи срещу Цветелина Черешарова от ГЕРБ. В неделя Уланова получи 43,94 % от вота на избирателите, а Черешарова – 24,25 %. В  село Марково  вторият тур на местните избори ще бъде между Десислава Терзиева от Земеделски съюз „Ал. Стамболийски“ (38,65 %) и Веселин Кузмов от ГЕРБ (21,92%). В  село Първенец  балотажът ще изправи един срещу друг отново Ренета Плевнелиева от Местна коалиция Обединени земеделци (СДС, ВМРО–БНД) и Георги Стаменов от ГЕРБ. На местния вот в неделя кандидатите получиха съответно 35,95 % и 35,28 % подкрепа. В  село Устина  досегашният кмет Нели Бундева от ГЕРБ ще се бори за пореден мандат срещу Ренгинар Мустафова от местна коалиция „БСП за България“ (ПП АБВ, БСП за България). На първи тур кандидат-кметиците получиха съответно 44,96 % и 22,75 % подкрепа. В  село Храбрино  малко не достигна на кандидатът на ГЕРБ Ангел Чобанов да спечели изборите на първи тур. Той получи 48,9 % от вота на избирателите и на 3 ноември ще се яви на балотаж с Радослав Чотров от местна коалиция Обединени земеделци (СДС, ВМРО–БНД), който бе подкрепен от 25,55 % от жителите. В  село Цалапица  балотажът ще бъде между Ивайло Данаилов от местна коалиция „БСП за България“ (ПП АБВ, БСП за България) и Стойко Дичев от ГЕРБ. На първи тур кандидатите бяха подкрепени съответно  30,03 % и 28,85 % от вота на избирателите.  \r\nВ общо пет села на територията на община Родопи бяха избрани кметове на първи тур. В  село Браниполе  победи кандидатът на ГЕРБ Даниела Стоилова с 58,33 % подкрепа. В  село Кадиево  бе избрана Лиляна Петрова от местна коалиция „БСП за България“ (ПП АБВ, БСП за България), за която гласуваха 50,5 % от избирателите. В  село Крумово  пореден мандат ще управлява Румяна Самоковарева от ГЕРБ, получила 61,3 % подкрепа. В  село Оризари  спечели кандидатът на ГЕРБ Йордан Тотев. За него гласуваха 66,67 % от избирателите. В  село Ягодово  победата отново е за кандидат на ГЕРБ – Димитър Дишев, спечелил 63,17 % подкрепа.  \r\nТони МИХАЙЛОВ", "date": "2019.10.30", "title": "Местни избори 2019: В 9 села на територията на община Родопи ще се проведе втори тур на местните избори"}
{"url": "http://www.focus-news.net/news/2019/10/30/2714173/kak-evtinite-krediti-okazvat-vliyanie-na-ikonomikata.html", "text": "България е с отворена икономика и е в трайна рецесия. Това затруднява продължителния растеж, високото търсене и предлагане в границите на страната. Икономиката ни е малка и това неминуемо поражда конфликт между потребление и външно търсене. Според финансовите консултанти на   ниската цена на бързите кредити, нулевите лихви, промоционалните условия и другите облекчения играят голяма роля в конюнктурата на икономиката. Този механизъм на ниски лихви на заеми стимулира потреблението и купуването на вещи, независимо дали става въпрос за домакински уреди или някакъв вид електроника, телефони и др.  \r\n \r\n \r\n \r\nКато част от Европейският съюз, нашите лихви са пряко обвързани с Европейската централна банка. А тя работи за понижение на лихвите в дългосрочен план, кото означава, че тепърва ще се теглят повече  . Тези пари веднага ще влизат в употреба, защото никой не тегли кредит, който да не използва. В това число влизат бързите кредити, потребителските и дори ипотечните кредити. Те всички работят за увеличаване на разходите, които едно домакинство прави. Когато хората могат да си позволят по-лесно стоки за употреба, могат да си позволят по-лесно и да се нанесат в нов дом. Това вдига делът и на строителството и на купуването на вече построени имоти. В цифри, растежът в България е 3.7% за 2019 г., като основен фактор не е нарасналото производство, а нарасналото потребление.  \r\n \r\nПредставете си, че искате да си вземете нов телефон, но не можете да го изплатите наведнъж. Теглите един бърз кредит и след това плащате 3 месеца вноските. Самото наличие на подобна възможност Ви позволява да мислите за нов телефон и как да се сдобиете с него. Стимулирането на търсенето е нещо, върху което кредитирането индиректно, но силно влияе. Същото се отнася и за нова прахосмукачка, телевизор или турбо за колата. Кредитите са това, което ни позволява да получим нещата, които искаме още, когато си помислим за тях. Това е точно обратният механизъм на спестяването, което трупа пари, които се обезценяват. При бързите кредити се плаща лихва, защото от фирмата кредитор са ни осигурили парите, които искаме веднага и без много излишна документация.  \r\n  \r\nПолучили сме новата придобивка и сме платили за нея. Парите отиват при търговеца, който също ги изхарчва за някаква стока или услуга. Държата получава ДДС, което влиза в бюджета за следващите месеци и така, потреблението стимулира икономиката.  \r\n \r\nДруга перспектива пред икономиката в България е делът на незаетите, който тепърва трябва да бъде намален. За да се получи това обаче, трябва да се работи допълнително в тази насока. За голяма радост, бизнес средата в страната никак не е лоша. Нарастват инвестициите и от чужди компании, които влагат средства да наемат български персонал. Това повишава заетостта с прилични темпове. Факт е, че голяма част от младото население не работи и не си търси работа. Ако тази тенденция се запази, може да подейства, като спирачка на развитието на икономиката.  \r\n \r\nПоложително може да повлияе ниският лихвен процент, който да позволи на малките и средните бизнеси да вложат пари в наемането на още персонал, наем на нови помещения, разширяване на производството и услугите. Бизнес заемите пък с добри условия могат да помогнат на фирми, които изпитват някакви моментни затруднения. Друг вариант за допълнително финансиране са европрограмите, които ще продължат да бъдат предпочитани от малките и средни предприятия.  \r\n \r\nБезспорно икономиката е много сложно нещо и се вземат предвид не един или два фактора. Ако обаче наблюдаваме внимателно размера на лихвите, потреблението, износът на стоки и заетостта,  можем да придобием някаква представа какво ще ни очаква, като развитие. България има добри предпоставки за продължително развитие, макар то да започва с повишено потребление, ако тенденцията навлезе и в останалите сектори, тогава съвсем спокойно можем да очакваме дълготрайни позитиви за икономиката.", "date": "2019.10.30", "title": "Как евтините кредити оказват влияние на икономиката"}
{"url": "http://www.focus-news.net/news/2019/10/30/2714179/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Шаип Камбери, кмет на сръбската община Буяновац, заяви пред Радио „Свободна Европа“, че веднага след формирането на новото правителство в Косово, представители на Прешевската долина ще поискат среща с новия премиер, за да представят искането си и да го информират за проблемите на албанската община в този регион, пише прищинският ежедневник  Epoka e Re . \r\nПо неговите думи Албин Курти, който се очаква да стане следващият министър-председател на Косово, е обещал промяна на ситуацията в Долината. „Очакваме новото правителство да е много по-активно в конкретната помощ за Прешевската долина, защото в момента сме изправени пред една от най-трудните ситуации в историята ни. Масовото изселване на хора заради множеството политически и икономически проблеми отслабва националното ядро. Крайно време е официални Прищина и Тирана да разберат това и да приемат конкретни проекти за директна помощ за Прешевската долина“, заяви той. \r\n*** \r\n  След изявлението на президента Стево Пендаровски, че частта на Преспанския договор, която се отнася за вътрешната употреба на новото име ще бъде оставена на „изчакване“, с подобно изказване излезе и министърът на външните работи Никола Димитров, който на заседание на комисията по Европейски въпроси подчерта, че частите на Договора, свързани със започването на преговорите за членство, сега не могат да се приложат, пише македонското издание  „Вечер“ . \r\n„В Преспанския договор има условие вътрешните документи да започнат да се издават с новото име след започването на преговорите с ЕС. Той не може да бъде приложен изцяло, ако не сме в ЕС“, обясни Димитров. \r\nЗаев от друга страна смята, че фактът, че Скопие не е получило дата, не е пречка Македония да изпълни Преспанския договор, въпреки че не е е длъжна да го прави, ако няма начало на преговорите за присъединяване. \r\n„Има „Архив на Македония“. Не може да има Архив на Македония, ние имаме конституция в държавата и това трябва да се промени.Тя трябва да действа според споразумението.В общините имаме задължения, които общините трябва да изпълняват. Очакваме същото и от гръцката страна“, обясни премиерът, след като не получи датата. \r\nС подписването на споразумението двете страни се ангажираха да ускорят промяната на всички документи, които трябва да носят новото официално наименование \"Република Северна Македония\". Този процес трябваше да последва отварянето на глави за конкретните области. \r\nЧлен 1, точка 10 от Договора от Преспа ясно гласи, че промяната на документи и имената на институции ще има два преходни периода, един „технически“ и един „политически“. \r\nВ раздела за политиката за вътрешна употреба се посочва, че документите ще трябва да бъдат променени при отварянето на всяка глава от съответната област в преговорите с Европейския съюз и ще бъдат финализирани в рамките на пет години след това. \r\n*** \r\n  Гръцкият премиер Кириакос Мицотакис се срещна с албанския си колега Еди Рама в Атина, като последният заяви, че независимо от разочароващото за Тирана решение на Европейския съвет да не одобри започването на присъединителни преговори с неговата страна, Албания ще продължи да прилага необходимите реформи, пише електронното издание на гръцкия вестник  Kathimerini . \r\nМицотакис, от своя страна, потвърди подкрепата на Атина за приемането на целите Западни Балкани в Европейския съюз, ако те изпълнят критериите за това и приветства обещанието на Рама да продължи напред с регистрирането на гръцкото малцинство в Албания и неговата собственост, ключов въпрос за Гърция във връзка със съседната страна. Това твърдят източници, цитирани от гръцката държавна агенция АНА-МПА. \r\nПремиерът на южната ни съседка освен това заяви, че двустранното споразумение за шофьорските книжки ще бъде внесено за ратификация в парламента скоро и прие покана да посети Албания в близкото бъдеще. \r\nДвамата лидери се срещнаха преди IV Световна среща на върха между ЕС и арабските страни.", "date": "2019.10.30", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/10/30/2714178/", "text": "Автобус се е блъснал в дърво на бул. \"Цариградско шосе\" в Пловдив. Това каза за  Радио „Фокус“ – Пловдив  говорителят на Областната дирекция на МВР. Сигналът е подаден в сектор \"Пътна полиция\" минути преди 10.00 часа тази сутрин. По първоначални данни автобусът се е движил с несъобразена скорост и след загуба на контрол от страна на водача се е блъснал в дърво. Медицинска помощ е оказана на място на 43-годишния шофьор и на две пътнички. Водачът е тестван за употреба на алкохол, като резултатът е отрицателен. Произшествието е отработено  по административен ред.  \r\nТони МИХАЙЛОВ", "date": "2019.10.30", "title": "Автобус се е блъснал в дърво на бул. \"Цариградско шосе\" в Пловдив, оказана е медицинска помощ на трима души"}
{"url": "http://www.focus-news.net/news/2019/10/30/2714184/s-bogata-programa-v-smolyan-shte-bade-otbelyazana-100-godishninata-ot-rozhdenieto-na-nikolay-haytov.html", "text": "С богата програма в Смолян ще бъде отбелязана 100-годишнината от рождението на Николай Хайтов. Това съобщиха от пресцентъра на   Областна администрация – Смолян  . На 31 октомври от 18,30 часа във фоайето на Родопски драматичен театър „Николай Хайтов“ ще се проведе инициативата „Творчески щрихи“.  Изложбата, посветена на 100 годишнината на писателя Николай Хайтов, е съвременен прочит на неговото творчество от младите творци – студентите на Националната художествена академия и учениците на Националното училище по изящни изкуства в София. След конкурс за корица и илюстрации на Фондация Памет в НУИИ “Илия Петров“ през 2014г., беше определена победителката - ученичката от 12 клас Люба Дашинова и през 2017г., беше издадено юбилейно издание с нейните рисунки по повод 50 години от написването на разказите. „Дърворезбени приказки“ по книгата \"Диви разкази\" на учениците от Професионалната гимназия по горско стопанство и дървообработване „Николай Хайтов“ гр. Варна, е част от светът на Хайтов такъв, какъвто го виждат днес младите творци в своите резбовани приказки. Фондация „Памет“, съвместно с гимназията, организираха конкурс и 6 месеца учениците от гимназията  резбоваха своите представи и усещане за разказите. През февруари 2019, в годината на 100 годишнината от рождението на писателя, нарочно жури излъчи тримата победители и връчи диплом на участниците.   \r\nВ залата на Държавен архив – Смолян на 31 октомври от 17:30 часа ще бъде открита фотоизложба „Светът на Хайтов“.  Документалната фотоизложба е от личния архив на писателя, изготвена съвместно с фотографа Иво Хаджимишев. Едно от любимите занимания на Николай Хайтов, бяха архивните снимки, събирани през неговите обиколки на любимата Родопа планина и митарстванията като лесовъд, главен редактор на сп.“Родопи“ и писател, краевед, историограф, публицист и кинематографист. Вглеждайки се в лицата на фотографираните главно родопчани, в облеклото и излъчваното достойнството от тези снимки, Хайтов открива в много от тях прототипи на герои от разказите си, като това е документирано саморъчно от него на гърба на снимките. Тези негови бележки, бяха за съставителите на изложбата достатъчен фактологически знак, за да се пристъпи и към нейното реализиране. Героите на Хайтов, обикновените селяни, горски работници, секачи, живеещи в  суровата и не лека действителност  на любимата планина, бяха възродени и претворени в неговите знаменити разкази. Чепати, ръбати, в потури с гугла или чалма на главата, те намериха своето безсмъртно място в националната ни литературата. \r\nНа 1 ноември от 18:00 часа във фоайето на Областна управа – Смолян ще бъде открита документална фотоизложба съвместно с Българска национална филмотека „Героите на Хайтов в българското кино“. Документалната фото изложба на Фондация „Памет“, направена съвместно с Българска Национална Филмотека, отразява работния процес при създаване на филмите, работата на снимачната площадка, екипите от големите творци на българското кино, които са представени в работните фотографии. Методи Андонов, Едуард Захариев, Милен Николов, Георги Дюлгеров, операторите Димо Коларов, Радослав Спасов, Ивайло Тренчев, Крум Крумов...имена на майстори в киното и творци от голяма величина.  Изложбата е и паметен знак към всички тях – режисьори, оператори, актьори и прекрасни български актриси, сътворители едни от най красивите филми на българското кино през втората половина на ХХ век. Вярна е приказката на писателя Хайтов от устата на неговия герой от „Мъжки времена“ - „Едно е да искаш, друго е да можеш, а пък е трето и четвърто да го направиш!“. Тази изложба онагледява само малка част от книгата му „Диви разкази“ - шедьовър в късия разказ и българската литература, които разкази продължават  да се претворяват и играят в българския театър и  кино.  \r\nВъв фоайето на РДТ „Николай Хайтов“ всяка вечер от 19.30 часа ще има прожекции на филмите по сценарии на Хайтов: „Мъжки времена“, Козият рок“, „Краят на песента“, „Гола съвест“, „Дърво без корен“, „Изпит“ и „Орисия“. е по сценарии на Николай Хайтов.", "date": "2019.10.30", "title": "С богата програма в Смолян ще бъде отбелязана 100-годишнината от рождението на Николай Хайтов"}
{"url": "http://www.focus-news.net/news/2019/10/30/2714186/liderat-na-pp-abv-rumen-petkov-nie-sme-edinstvenata-politicheska-sila-koyato-v-poslednite-5-godini-vodi-bitka-za-sportnata-zala-v-pleven.html", "text": "Ние сме единствената политическа сила, която в последните 5 години води битка за спортната зала в Плевен. Това каза на пресконференция в Плевен лидерът на ПП АБВ Румен Петков, предаде кореспондент на  Радио „Фокус“ . „Гаврата на премиера Бойко Борисов с Медицински университет - Плевен е гавра с града. ГЕРБ и г-н Борисов показаха в последните години, че мразят Плевен“, каза Румен Петков по повод юбилейното събитие на университета, на което бе поканен премиерът Борисов, но не присъства, а вместо него събитието уважи вицепремиерът Томислав Дончев.   \r\n,,Да се отнесеш по този начин с лидера в региона е цинично. Не знам защо трябваше да се гаври с МУ, защо академичните ни среди трябваше да висят и да чакат повече от час и половина“, каза още Румен Петков. Той подчерта, че така не се прави и това не е държавнически подход. „Това е много ясно отношение към града.  Ние сме единствената политическа сила, която в последните 5 години води битка за спортната зала в Плевен.  Интересни са позициите, заемани от двама областни управители“, каза още Румен Петков. Той допълни, че не може да се обяснява, че държавата трябва да обезпечи ресурсно, като са наясно с това и че като кмет ще се бори за изграждане на зала. „Позволявам си да бъда така ясен от обич към нашия град. Няма период от историята, в който градът да е бил в такава груба степен третиран от правителството. Никога не сме били обичани и отношението днес е цинична подигравка“, подчерта още Румен Петков. \r\nВиолета КРЪСТЕВА", "date": "2019.10.30", "title": "Лидерът на ПП АБВ, Румен Петков: Ние сме единствената политическа сила, която в последните 5 години води битка за спортната зала в Плевен"}
{"url": "http://www.focus-news.net/news/2019/10/30/2714182/dimitar-nikolov-kmet-na-burgas-shte-se-postaraya-da-opravdaya-glasuvanoto-mi-doverie-s-mnogo-trud-i-otdadenost.html", "text": "Ще се постарая да оправдая гласуваното ми доверие с много труд и отдаденост. \r\nТова каза преизбраният за четвърти мандат кмет на Бургас Димитър Николов по време на първото заседание на новия Общински съвет, предаде репортер на  Радио „Фокус“ - Бургас . Кметът Николов благодари на всички жители на града, избрали да продължи да работи за тяхното по-добро утре. „Ще се постарая да оправда гласуваното ми доверие с много труд и отдаденост. Винаги съм бил човек, който обединява, а не разделя хората, затова отново декларирам пред Вас, че ще бъда кмет на всички, независимо от партийните им пристрастия. Имам идеите, проектите, самочувствието да искам още повече за Бургас. След многобройните срещи, които проведох - не само през последния месец, но и през цялата година, видях, че поискахте от мен благоустрояването да влезе още по-масово в комплексите и кварталите към община Бургас. Поискахте повече икономика, индустриални зони и нови работни места. Поискахте инвестиции, здравеопазване, образование и повече социални грижи. Поискахте повече възможности за аматьорски и организиран спорт. Поискахте обновени паркове и повече зеленина. Така Вие написахте моята програма за новия мандат и аз съм длъжен да я изпълнявам“, отбеляза кметът Димитър Николов. Той призова всички новоизбрани общински съветници всеки със своята компетентност да превърне личните си амбиции в такива за Бургас. „Нека следваме много важната цел - да предаваме на децата знание, добродетели, да развиваме волята, характера им, да подготвим едни бъдещи добри граждани на Бургас и България. Нека заедно да направим така, че всеки човек с талант в своята професия, да има условията да успее тук, в родния си град. Аз ще работя и за това“, посочи още кметът. Той добави, че разчита на отговорността на всеки един от тях и посочи, че желае да се оправдае доверието на гражданите, които са истинските наблюдатели на работата на съветниците. „Желая Ви да работите така, че след 4 години да можете да погледнете с високо вдигната глава нашите съграждани. Нека личните пререкания да се превърнат в спорове с аргументи за бъдещето на Бургас. В името на Бургас съм готов да подкрепя всяка полезна идея“, каза още кметът на Бургас Димитър Николов. \r\nМария ПОПЧЕВА", "date": "2019.10.30", "title": "Димитър Николов, кмет на Бургас: Ще се постарая да оправдая гласуваното ми доверие с много труд и отдаденост"}
{"url": "http://www.focus-news.net/news/2019/10/30/2714185/rayonen-sad-varna-nalozhi-nakazanie-probatsiya-na-31-godishen-mazh-za-dokumentno-prestaplenie.html", "text": "За документно престъпление – ползване на неистинска диплома за завършено образование, Районен съд - Варна наложи наказание „пробация” на 31-годишен мъж. Това съобщиха от пресцентъра на  Районен съд – Варна .  В продължение на 6 месеца 31-годишният мъж ще трябва да изпълнява две пробационни мерки – задължителна регистрация по настоящ адрес с периодичност на явяването и подписването 2 пъти седмично, както и провеждане на задължителни срещи с пробационни служители. Той бе признат за виновен, че на 8 януари тази година, на гише за прием на заявления за издаване на шофьорски книжки в сектор “Пътна полиция” - Варна, съзнателно се ползвал от неистински официален документ - свидетелство за завършено средно образование. Представената дипломата била на името на подсъдимия, с посочен издател – Професионална гимназия по горско стопанство в област Пазарджик. Подсъдимият нямал завършено средно образование и съзнателно се ползвал от придобития по неустановен начин инкриминиран документ, за да преодолее законовото изискване за образователен ценз при издаване на свидетелство за управление на МПС. За самото съставяне на неистинския документ от подсъдимия не може да се търси наказателна отговорност. \r\nНаказанието беше наложено по силата на постигнато в съдебна зала споразумение. Съдебният акт е окончателен и влиза в сила веднага.", "date": "2019.10.30", "title": "Районен съд - Варна наложи наказание „пробация” на 31-годишен мъж за документно престъпление"}
{"url": "http://www.focus-news.net/news/2019/10/30/2714181/initsiativata-fenomeni-gledki-ot-ptichi-pogled-i-taynite-koito-te-razkrivat-shte-se-provede-v-burgas-na-2-noemvri.html", "text": "Съботната лектория в Бургаския музей на 2 ноември е посветена на хората, които обичат да търсят в живота около себе си необичайното, необяснимото, иска им се да вярват в чудеса. Това съобщиха от пресцентъра на  Община Бургас . „Феномени“ или „Феномени - гледки от птичи поглед и тайните, които те разкриват“ ще представи въздушни снимки, показващи интересни обекти с информация за тях. Посетителите ще могат да видят изображения на фигури с различна форма върху големи площи от земната повърхност, гористи местности с необичаен изглед, скални образувания, природни обекти и впечатляващи изменения на околната среда, причинени от различни обясними, но също така и неясни въздействия. Авторът на лекторията Татяна Байкушева ще се опита да изясни дали онова, което някои могат да определят като необичайно в тези фотоси, е породено от природни явления и нормална човешка дейност. Традиционната лектория на Бургаския музей ще се проведе тази събота, 2-ри ноември, от 11.30 часа в Етнографската експозиция на ул. „Славянска“ 69 зад църквата „Св. св. Кирил и Методий“. Входната такса е преференциална - за възрастни е 2 лв., а за учащи и пенсионери - 1 лв.", "date": "2019.10.30", "title": "Инициативата „Феномени - гледки от птичи поглед и тайните, които те разкриват“ ще се проведе в Бургас на 2 ноември"}
{"url": "http://www.focus-news.net/news/2019/10/30/2714189/mestni-izbori-2019-administrativen-sad-smolyan-obrazuva-parvoto-delo-za-obzhalvane-na-izbornite-rezultati.html", "text": "В Административен съд – Смолян е образувано адм. д. № 448/2019 г. по Изборния кодекс  с правно основание чл.459 и сл. от Изборния кодекс. Това съобщиха от  Административен съд – Смолян . Жалбата е подадена от А. Петров – кандидат за общински съвет и касае Решение № 132-2131МИ/28.10.2019 г. на ОИК  - Смолян, за избиране на общински съветници, в частта по т.V относно определените преференции за всеки един от кандидатите за общински съветници от листата, и по-конкретно отразените преференции в протокола от Избирателна секция  № 213100011 в гр. Смолян, в която е гласувал той и неговото семейство. В жалбата се твърди, че в протокола от СИК от тази секция не е отразен нито един преференциален глас за него, като счита, че това не отговаря на действителното фактическо положение. \r\nПредстои делото да бъде разпределено на съдия-докладчик и насрочено. Припомняме, че съгласно нормата на чл.459, ал.5 от Избирателния кодекс, съдът насрочва делото в 7-дневен срок от получаване на жалбата, като разглеждането ѝ не спира изпълнението на решението, освен ако съдът не постанови друго.", "date": "2019.10.30", "title": "Местни избори 2019: Административен съд – Смолян образува първото дело за обжалване на изборните резултати"}
{"url": "http://www.focus-news.net/news/2019/10/30/2714183/mestni-izbori-2019-23-ot-mestata-v-obshtinski-savet-simitli-shte-badat-zaeti-ot-predstaviteli-na-koalitsiyata-na-apostol-apostolov.html", "text": "2/3 от местата в Общински съвет – Симитли ще бъдат заети от представители на коалицията на новоизбраният кмет Апостол Апостолов, предаде репортер на  Радио „Фокус“ – Пирин.   Според 100 % обработените протоколи 11 от 17-те места в местния парламент получават от листата на „Партия на Зелените“, коалиция „Бъдеще за Община Симитли“. Първи с най-висок брой преференции - 627 е Владимир Христов, който бе председател на Общински съвет – Симитли в мандат 2015 – 2019. След него се нареждат Вилимир Александров с 543 преференции, Владимир Благоев – 537, Юлий Церовски – 471, Юлия Янчева – 358, Йордан Петров – 320. В състава на новия общински съвет влизат и Иван Велев, Любомир Станков, Владимир Стоилов, Георги Михайлов и Таня Янкова. 6-ма от общинските съветници пък ще бъдат от листата на ГЕРБ, а именно Лиляна Айкова с 477 преференции, Васил Герински, Александър Костов, Анелия Боянска, Тони Стоев и Янко Ангелов. \r\nЛивия НИНОВА", "date": "2019.10.30", "title": "Местни избори 2019: 2/3 от местата в Общински съвет – Симитли ще бъдат заети от представители на коалицията на Апостол Апостолов"}
{"url": "http://www.focus-news.net/news/2019/10/30/2714187/sadat-otstrani-ot-dlazhnost-dvama-sluzhiteli-po-bezopasnost-na-hranite-v-burgas-novi-dvama-sa-obvineni-za-uchastie-v-grupata-za-podkupi.html", "text": "Апелативният специализиран наказателен съд отстрани от длъжност главните инспектори в Областната дирекция по безопасност на храните в Бургас Денка Н. и Димо Г. Това съобщиха от пресцентъра на  Апелативна специализирана прокуратура . Те са сред петимата служители, привлечени към наказателна отговорност от Специализираната прокуратура на 28 август 2019 г. за участие в организирана престъпна група за подкупи и длъжностни престъпления на територията на област Бургас. Като ръководител на групата бе обвинен директорът на Областната дирекция. \r\nПетимата служители бяха задържани на 27 август 2019 г. в Бургас, Несебър и Поморие при съвместни действия по разследването на Специализираната прокуратура и ГДБОП. Според събраните доказателства, от началото на 2016 г., в качеството си на държавни служители и с цел получаване на подкупи, участниците системно извършвали фиктивни проверки на търговски обекти в Бургаска област, както и спирали реални проверки, извършвани от други служители в Областната дирекция. Неизвършени и прекратени проверки в търговски обекти бяха установени в Бургас, к.к. Слънчев бряг, Приморско, Созопол и Китен. В определени случаи директорът на ОДБХ - Бургас лично спирал текущи проверки, въздействайки на свои подчинени на място. \r\nУстановено е също, че участниците в групата получавали между 400 и 900 лева от собственици на търговски обекти в Бургаско за изготвянето от посочен от тях човек на задължителната за всеки обект „Система за самоконтрол“. На петимата обвинени през август 2019 г. бяха определени парични гаранции. \r\nВ хода на разследването бяха събрани нови доказателства за участие престъпната група на още двама служители в Областната дирекция – Етери З. \r\nИ Деян С. В средата на октомври Специализираната прокуратура повдигна обвинения на двамата за участие в групата и им определи мерки за неотклонение гаранции в пари. \r\nОтстраняването от длъжност на двамата служители в Областната дирекция по безопасност на храните в Бургас Денка Н. и Димо Г. не подлежи на обжалване.", "date": "2019.10.30", "title": "Съдът отстрани от длъжност двама служители по безопасност на храните в Бургас, нови двама са обвинени за участие в групата за подкупи"}
{"url": "http://www.focus-news.net/news/2019/10/30/2714188/ivaylo-deev-rdsp-veliko-tarnovo-do-31-oktomvri-prodalzhava-priemat-na-zayavleniya-za-otpuskane-na-tseleva-pomosht-za-noviya-otoplitelen-sezon.html", "text": "До 31 октомври продължава приемът на Заявления-декларации за отпускане на целева помощ за отопление за новият отоплителен сезон 2019-2020 година. Това съобщи Ивайло Деев, юрисконсулт в Регионална дирекция „Социално подпомагане“, предаде репортер на  Радио „Фокус“ - Велико Търново . Деев уточни, че задължително се заявява видът на ползваното отопление – топлоенергия, електроенергия, твърдо гориво или природен газ, като при отопление с електроенергия се представя за справка актуален клиентски/абонатен номер. Целевата помощ се отпуска за период от 5 месеца. \r\n„Основа за определяне на диференцирания доход за отопление е базовият доход за отопление (БДО) – 150 лв., който е равен на двойния размер на определения месечен гарантиран минимален доход (75 лв.). При определяне правото на целеви помощи за отопление размерът на пенсиите, определени след 1.07.2008 г., се намалява с коефициент 1,463 за настоящия отоплителен сезон. Месечният размер на целевата помощ за отопление се определя на база левовата равностойност на 500 квтч електроенергия, към 31 октомври на текущата календарна година, като за отоплителен сезон 2019/2020 г. е 93,18 лв., а за целия отоплителен период пълният размер е 465,90 лв., като ще се изплаща целия размер на един транш“, каза Ивайло Деев. \r\nОт 1 юли до 25 октомври Заявления за отпускане на целева помощ за електроенергия в областта са подали 1 405 души. За природен газ са подадени 25 заявления, за твърдо гориво в натура – 105 заявления и в пари – 8470, а за топлоенергия – 24. \r\nЕкспертът уточни, че се разширява и обхватът на подпомаганите лица и семейства, чрез увеличаване на индивидуалните коефициенти за достъп до целевата помощ. „Най-голямо е увеличението за рисковите групи – възрастните хора и особено онези от тях, които живеят сами, хората с увреждания и родителите, отглеждащи сами децата си, включени в образователния процес. Целевата помощ за отопление се предоставя при отопление с топлоенергия, електроенергия и природен газ – в пари на правоимащото лице или семейство или при отопление с твърдо гориво, като тук се осъществява в пари на правоимащото лице или семейство или на търговец на твърдо гориво, който е осъществил доставката – при изрично отразено в заявление-декларацията желание от страна на лицето или семейството“, допълни Ивайло Деев. \r\nПрез отоплителен сезон 2018-2019 г. помощта е отпусната на 7 360 лица и семейства. \r\nРени АТАНАСОВА", "date": "2019.10.30", "title": "Ивайло Деев, РДСП – Велико Търново: До 31 октомври продължава приемът на заявления за отпускане на целева помощ за новия отоплителен сезон"}
{"url": "http://www.focus-news.net/news/2019/10/30/2714191/mvnr-razresheno-e-prelitaneto-vav-vazdushnoto-ni-prostranstvo-na-22-oktomvri-na-dva-voenno-transportni-samoleta-zaradi-voenno-uchenie-slavyanski-shtit-na-teritoriyata-na-sarbiya.html", "text": "Разрешено е прелитането на 22 октомври 2019 г. на два военно-транспортни самолета с личен състав, бойна техника и въоръжение, включително ракетни комплекси С-400, във връзка с провеждането на военно учение „Славянски щит“ на територията на Сърбия. Това съобщиха от пресцентъра на  Министерството на външните работи . \r\nВъв връзка с публикации в медиите по повод преминаване във въздушното пространство на България на руски военно-транспортни самолети, превозващи ЗРК С 400 към Сърбия, бихме искали да обърнем внимание на процедурата за предоставяне на дипломатически разрешения за този вид полети в съответствие с действащата международна и национална нормативно-правна уредба: \r\nСлед като в МВнР, Дирекция „Консулски отношения“, постъпи нота от съответната държава с молба за разрешение за прелитане във въздушното ни пространство на военно-транспортен самолет, МВнР прави запитване с вербална нота до държавата, която е финална дестинация на полета. Целта е да се потвърди крайния потребител на превозвания товар и целта, за която ще бъде използван.  \r\nСлед получаване на исканата информация, в съответствие със Закона за гражданското въздухоплаване и Закона за преминаване и пребиваване на територията на Република България на съюзнически и чужди въоръжени сили МВнР предоставя за съгласуване постъпилото искане за получаване на дипломатическо разрешение за прелитане на компетентните български структури в МО и МТИТС. \r\nСлед получаване на позитивни становища от тези две институции МВнР предоставя исканото дипломатическо разрешение за реализация на заявеното прелитане при условие, че полетите ще се реализират при стриктно спазване на правилата и процедурите за извършване на полети във въздушното пространство на България. \r\nПо повод конкретно цитирания в медиите случай, бихме искали да уточним, че е разрешено прелитането на 22 октомври 2019 г. на два военно-транспортни самолета с личен състав, бойна техника и въоръжение, включително ракетни комплекси С-400, във връзка с провеждането на военно учение „Славянски щит“ на територията на Сърбия.  \r\nНа 30 октомври 2019 г. МВнР е получило надлежно уведомление за това, че са извършени обратните полети, свързани с извозването на участвалите в учението личен състав, бойна техника и въоръжение от Сърбия през въздушното пространство на България към Русия.", "date": "2019.10.30", "title": "МВнР: Разрешено е прелитането във въздушното ни пространство на 22 октомври на два военно-транспортни самолета заради военно учение „Славянски щит“ на територията на Сърбия"}
{"url": "http://www.focus-news.net/news/2019/10/30/2714195/sport-bayern-otselya-za-kupata-sled-dva-gola-v-kraya-na-macha.html", "text": "Байерн оцеля за Купата след късна драма при гостуването си на Бохум от втория кръг на надпреварата. Намиращият се на 16-о място във Втора Бундеслига отбор водеше до 83-ата минута, но загуби след голове на Гнабри и Мюлер. \r\n \r\nЩутгарт изхвърли Хамбургер с 2:1 след продължения. Редовното време завърши наравно - 1:1. Успехът идва само няколко дни, след като \"швабите\" загубиха от лидера във Втора Бунеслига с 2:6. \r\n \r\nЕлитният Кьолн отпадна след загуба с 2:3 при гостуването си на Саарбрюкен, който играе в регионалните лиги - четвъртото ниво на местния футбол. \r\n \r\nШалке и Байер Леверкузен нямаха проблеми и очакват следващите си съперници.", "date": "2019.10.30", "title": "Спорт: Байерн оцеля за Купата след два гола в края на мача"}
{"url": "http://www.focus-news.net/news/2019/10/30/2714192/gerb-shte-dade-preskonferentsiya-v-tsentralata-na-partiyata.html", "text": "ГЕРБ ще даде пресконференция в централата на партията. Това съобщиха от пресцентъра на  ПП ГЕРБ . Събитието ще се състои на пл. „България“ 1, НДК, Административна сграда, ет.17, от 13.00 часа.", "date": "2019.10.30", "title": "ГЕРБ ще даде пресконференция в централата на партията"}
{"url": "http://www.focus-news.net/news/2019/10/30/2714193/mestni-izbori-2019-pp-gerb-i-ndsv-shte-imat-nay-golyam-broy-savetnitsi-v-obshtinski-savet-bansko.html", "text": "ПП ГЕРБ и НДСВ ще имат най-голям брой съветници в Общински съвет – Банско, предаде репортер на  Радио „Фокус“ – Пирин.   При обработени 100 % протоколи става ясно, че 6 от 17-те места в местния парламент получава листата на ПП ГЕРБ. През следващия мандат от партията общински съветници ще бъдат бившият кмет на Община Банско в предходните 2 мандата - Георги Икономов, Благой Кишев, Евгения Тренчева, Кадри Туталъ, Костадин Загорчин и Марио Шопов. НДСВ пък получават 5 места - Димитър Русков,  Димитър Юлев, Георги Главчев, Иван Драгосинов и Иван Сакарев. Три от регистрираните листи получават по 2 места в местния парламент. Така от \"Воля\" общински съветници ще бъдат: Александър Весков и Спас Валеюв. \"БСП за България\" ще бъде представлявана от Благой Милев и Костадин Дурчов, а Местна коалиция ВМРО- КП Алтернарнативата на гражданите от Георги Думанов и Любомир Мутафчиев. \r\nЛивия НИНОВА", "date": "2019.10.30", "title": "Местни избори 2019: ПП ГЕРБ и НДСВ ще имат най-голям брой съветници в Общински съвет –  Банско"}
{"url": "http://www.focus-news.net/news/2019/10/30/2714196/mestni-izbori-2019-kandidatat-za-kmet-na-sofiya-yordanka-fandakova-shte-se-sreshtne-sas-sportisti-i-predstaviteli-na-sportni-klubove.html", "text": "Кандидатът за кмет на София от ГЕРБ/СДС Йорданка Фандъкова ще се срещне със спортисти и представители на спортни клубове. Това съобщиха от пресцентъра на  ПП ГЕРБ . Срещата е от 15.00 часа. Тя ще се проведе в Музея на физическата култура и спорта в Националния стадион „Васил Левски”.", "date": "2019.10.30", "title": "Местни избори 2019: Кандидатът за кмет на София Йорданка Фандъкова ще се срещне със спортисти и представители на спортни клубове"}
{"url": "http://www.focus-news.net/news/2019/10/30/2714194/otvoren-za-dvizhenie-e-patyat-sofiya-varna-v-mestnostta-boaza.html", "text": "Участъкът от път I-4/София-Варна/ в община Търговище  - в местността \"Боаза\", който бе затворен заради пътен инцидент между два автомобила, отново бе отворен за движение на МПС.Това съобщиха от  ОДМВР - Търговище .", "date": "2019.10.30", "title": "Отворен за движение е  пътят София - Варна в местността Боаза"}
{"url": "http://www.focus-news.net/news/2019/10/30/2714197/detsata-ot-obshtinska-lyatna-shkola-po-muzika-v-bansko-uchastvaha-sas-svoite-izpalneniya-vav-film-posveten-na-folklora.html", "text": "Екип на предаването „Пазители на традициите” направи филм, в който можете да видите прекрасните и талантливи деца на Банско. Това съобщиха от пресцентъра на  Общината . На тях се пада отговорната задача да изучават, съхраняват и разпространяват фолклорните традиции на родния си град. Това са Симона Захова, Славчо Коцов, Йоана Варина, Лили Сътън, Радостина Кехайова и Иван Джолев, като Радостина и Иван са носители на множество награди от престижни национални фестивали и конкурси. Участие във филма имат и децата от Фолклорен танцов състав „Веселие” с ръководител Десислава Баханова. \r\nИзпълнения на деца от тази школа, са включени в учебниците по музика за 2-ри и 3-ти клас, което е изключително признание за Марин Бърдарев като музикант и педагог. Той бе удостоен с първа награда в конкурса „Децата и фолклора”– 2019, ръководител е на школа пo китара в Банско и е основен организатор на традиционни концерти, които вече девет години събират на една сцена негови ученици, с познати и утвърдени имена в българската поп музика. \r\nАвтор и водещ на предаването е Десислава Димчева, оператор – Феодор Сургов, режисьор - Елица Цветанова.„Пазители на традициите”, можете да гледате в събота - 2-ри ноември от 11.00 часа по БНТ 2.", "date": "2019.10.30", "title": "Децата от Общинска лятна школа по музика в Банско участваха със своите изпълнения във филм, посветен на фолклора"}
{"url": "http://www.focus-news.net/news/2019/10/30/2714198/zhelyazko-kolev-okrazhen-prokuror-na-kardzhali-na-tozi-etap-nyama-povdignati-obvineniya-po-sluchaya-s-unishtozhavane-i-povrezhdane-na-imushtestvo-v-chernoochene.html", "text": "На този етап няма повдигнати обвинения по случая с унищожаване и повреждане на имущество в Черноочене, каза за   Радио „Фокус“   Желязко Колев, окръжен прокурор на Кърджали. Сигнал е бил подаден вчера сутринта в ОДМВР - Кърджали за нарязани и палени гуми на автобус, разбити врати на помещения в Черноочене, счупени стъкла в три сгради на кметства в общината. Образувани са досъдебни производства и са организирани са оперативно-издирвателни действия за установяване на лицето или лицата, причастни към случаите. „Ще направим изявление, когато имаме привлечени към наказателна отговорност лице или лица. В момента има пет образувани досъдебни производства за унищожаване и повреждане по член 216 на Наказателния кодекс. После може да установим и хулиганство. Започнало е с протокол за оглед, уведомление до прокуратурата“, допълни Колев. \r\nОкръжният прокурор каза, че наказанието за такива прояви по чл. 217 е лишаване от свобода до 5 пет години. Той посочи, че не може да се каже засега дали случаят е свързан с изборите. „На този етап категорично нямаме такива данни за политически причини. Аз го съобщих с Атанас Илков, директорът на Областна дирекция на МВР-Кърджали. Сега нямаме повече информация. Когато имаме привлечено към наказателна отговорност лице, тогава тогава ще се сведе информация. Досъдебните производства са образувани за 5 села от Чернооченска община  -  Дядовско, Минзухар, Среднево, Житница и самото село Черноочене. Това са населените места в общината където сега има на огледи“, каза още окръжният прокурор. \r\nСигналът за извършените деяния е получен към 8 часа вчера в МВР и се извършва проверка дали в момента на вандалските действия е имало дежурни полицаи на място. От политически партии в района се отправят обвинения за връзка на случая със загуба за някои участващи в изборите. \r\nДарина ДЕЕНИЧИНА", "date": "2019.10.30", "title": "Желязко Колев, окръжен прокурор на Кърджали: На този етап няма повдигнати обвинения по случая с унищожаване и повреждане на имущество в Черноочене"}
{"url": "http://www.focus-news.net/news/2019/10/30/2714190/mestni-izbori-2019-balotazh-shte-se-provede-v-5-sela-na-teritoriyata-na-obshtina-parvomay.html", "text": "Балотаж ще се проведе в 5 села на територията на Община Първомай, предаде репортер на  Радио „Фокус“ – Пловдив . В  село Градина  за кметското място в неделя ще спорят Йордан Стоев от БСП и Петър Апостолов от ГЕРБ. На първия тур на местните избори кандидатите са получили съответно 45,26 % и 35,02 % подкрепа. В  село Караджалово  балотажът ще бъде между Мариана Колева от ГЕРБ (44,86 %) и Иван Иванов от Земеделски съюз „Ал. Стамболийски“ (23,91 %). В  село Брягово  балотажът ще бъде между Атанас Кръстев от БСП и Петър Тенчев от АБВ. На първия тур на местните избори кандидатите са получили съответно 47,47 % и 43,43 % подкрепа. В  село Искра  малко не достигна на независимият кандидат Тодор Налбантов да спечели на първи тур. Той бе подкрепен от 49,11 % от вота на избирателите. Налбантов ще се изправи срещу Димитър Несторов от СДП, който получи 32,42 % от гласовете на избирателите.  В  село Виница  Георги Русев от ГЕРБ ще се яви на балотаж с Тодор Тодоров от Земеделски съюз „Ал. Стамболийски“. На първи тур двамата кандидати са получили съответно 46,71 % и 37,56 % от вота на избирателите.  \r\nВ общо 8 села на територията на Община Първомай бяха избрани кметове на първи тур. В  село Крушево  избран е независимият кандидат Радка Петкова с 67,87 % от вота на избирателите. В  село Бяла река  вотът посочи за кмет Димитър Димитров от БСП, който спечели 57,62 % подкрепа. В  село Православен  кмет ще бъде Веселин Недев от БСП, а в  село Езерово  – единственият кандидат Ангел Хаджиев от ДПС. В  село Воден  победата е също за единственият кандидат - Мухамед Камелдин Абед от ДПС, получил 92,58 % подкрепа. В  село Буково  кмет ще бъде Али Дурмуш Баджаклъ от ГЕРБ, а в  село Дълбок извор  – Костадин Кротнев от БСП. В  село Татарево  бе избран Петко Петков от ГЕРБ с 58,99 % от вота на избирателите.  \r\nТони МИХАЙЛОВ", "date": "2019.10.30", "title": "Местни избори 2019: Балотаж ще се проведе в 5 села на територията на Община Първомай"}
{"url": "http://www.focus-news.net/news/2019/10/30/2714201/mestni-izbori-2019-liderat-na-abv-rumen-petkov-nastoyavam-za-otvaryaneto-na-chuvalite-s-byuletini-300-000-nevalidni-e-prenapisvane-na-vota.html", "text": "Чувалите с бюлетини трябва да бъдат отворени. 300 000 невалидни гласа са пренаписване на вота на хората в България. ЦИК трябва да даде оценка на това как работи изборното ни законодателство. То нарушава тайната на вота, когато хората биват питани - за какво ще гласуват за да получат бюлетина, а също така допуска хиляди гласове да бъдат зачерквани, когато някой има нужда от това, за да манипулира вота. Това заяви в по време на пресконференция в Плевен лидерът на АБВ Румен Петков, съобщиха от пресцентъра на  ПП АБВ . „Настоявам с нарочен акт на Народното събрание да се отиде към отварянето на бюлетините. На всички чували и за  всички СИК. Аз, например, не вярвам, че обявеният резултат в София, за общински съветници, е действителният. Убеден съм, че той е манипулиран, а не просто не вярвам. Да се отворят бюлетините и да се направят съответните промени, които да ни гарантират автентичността на вота“, посочи той.  \r\n„Не може, например, в София, Варна или Пловдив, за различните кандидати да са три бюлетини в една кутия. В Плевен са две бюлетини в една кутия. В селата в община София са четири бюлетини, а в плевенските села са три. Това означава само едно. Този, който е заложил тези правила за вота, е създал предпоставки, тарикатите със съответния инструментариум да могат да си драскат спокойно върху бюлетините и да ги правят невалидни. Вярно е, че има сгрешени бюлетини, че има и така наречения „неграмотен вот“, но това не може да обясни повече от 300 000 невалидни бюлетини“, допълни Петков.   \r\nОт АБВ попитаха ЦИК и защо комисията не е разгледала сигнали за явни нарушения на изборното законодателство, какъвто е случаят в Плевен, където по време на кампанията и в нарушения на закона, определена политическа сила разлепяше агитационни материали във военни поделения.  \r\nПартията отчете и резултатите си в община Плевен, където след вота в неделя, при  различните формати на подкрепа има излъчени 12 общински съветници и четирима кметове, спечелили още на първи тур. В редица населени места подкрепени от партията кандидати за кметове, ще се борят на балотаж.  \r\nВ заключение председателят на Алтернатива за българско възраждане заяви, че политическата сила категорично подкрепя Георг Спартански за кмет на Плевен. Според Петков, той е постигнал много за развитието на града, въпреки пречките, които често среща от страна на управляващите в държавата.", "date": "2019.10.30", "title": "Местни избори 2019: Лидерът на АБВ Румен Петков: Настоявам за отварянето на чувалите с бюлетини, 300 000 невалидни е пренаписване на вота"}
{"url": "http://www.focus-news.net/news/2019/10/30/2714199/prezidentat-rumen-radev-vekovniyat-balgarski-stremezh-kam-prosveshtenie-nameri-svoya-izraz-v-sazdavaneto-na-sayuza-na-balgarskite-ucheni.html", "text": "Вековният български стремеж към просвещение намери своя израз в създаването на вашата престижна организация. Това заяви президентът Румен Радев на тържественото събрание, посветено на 75 години от създаването на Съюза на учените в България, предаде репортер на  Агенция „Фокус“ . \"За мен е чест и удоволствие да отбележим заедно 75 годишнина на Съюза на учените в България. Какъв по добър момент да отбележим и почетем този Ваш светъл празник от навечерието на Деня на народните будители.  Ката съюз и в миналото и сега, на личности с безспорен авторитет, Вие наложихте високите стандарти и морал в науката като норма. Неслучайно вече повече от 7 десетилетия Вие сте желан и уважаван партньор и на Българска академия на науките и на университетите и не само. Мога да кажа със задоволство и на водещи европейски и международни институции\", добави Радев. \"Успяхте да изградите и клонове и секции навсякъде из страната, които организират значими събития. Разпалват искрата на науката сред младите хора и работят съответно за вашата трудолюбива кауза. Днес Съюзът продължава своята дейност в динамична и политическа и икономическа обстановка.  \r\nВъпреки не дотам необходимата и желана от Вас подкрепа на държавата. Вие продължаваме да привличате нови членове и да откликвате на обществения интерес. Вие имате кауза и тя е знанието да бъде в полза на цялото ни общество\", каза още президентът. \"Искам да Ви поздравя най-сърдечно за това, че Вие развивате и укрепвате академичният капацитет на страната. Да ви поздравя за усърдието,  с което служите всеотдайно и отговорно на нацията чрез наука и образование. Вашата високо отговорна дейност е основата, върху която се гради конкурентно способна и успешна икономика. Тя е здравата основа, върху която ще се развива бъдещото поколение българи. Тя трябва да гради демократично и просветено общество в модерна и просперираща държава. Наша обща мисия е да се борим за равномерно разпределение на образователния и научния потенциал, инфраструктура изследователките програми\", отбеляза държавният глава. \"Без това ние не можем да постигнем социално икономическо сближаване с напредналите европейски държави. В национален план трябва да продължаваме да утвърждаваме образованието ки науката като стратегически и национален приоритет . И то не само като целево финансиране, а като модерна визия за икономически и културен възход на нацията. Честит празник, желая Ви на добър час\", завърши словото си Румен Радев. Държавният глава Румен Радев връчи Почетен знак на президента на Република България на Съюза на българските учени.   \r\nВиолета СИМЕОНОВА", "date": "2019.10.30", "title": "Президентът Румен Радев: Вековният български стремеж към просвещение намери своя израз в създаването на Съюза на българските учени"}
{"url": "http://www.focus-news.net/news/2019/10/30/2714204/the-times-of-israel-posolstvata-na-izrael-v-tseliya-svyat-spryaha-rabota-zaradi-stachka-na-diplomatite-i-voennite-atasheta.html", "text": "Всички посолства и консулства на Израел по света спряха работа в сряда сутринта заради стачка на дипломатите и военните аташета, предизвикана от конфликт между Министерството на външните работи и Министерството на финансите на страната във връзка с изплащаните стипендии на дипломатическите представители, пише  The Times of Israel . \r\nТози ход, координиран от Министерството на външните работи, Министерството на отбраната и Федерацията по труда Хистадрут, дойде, след като, както се съобщава, Министерството на финансите не е изпълнило постигнати договорки и е заявило, че ще принуди пратениците да изплатят хиляди долари, които са им възстановени за разходи. \r\nЗатварянето влезе в сила в 1:00 в сряда сутрин по израелско време. \r\n„Поради решението на израелското министерство на финансите да наруши споразуменията, договорени и подписани от генералния директор на Министерството на финансите на 21 юли 2019 г., и да приложи едностранна процедура, която променя протокол, който е бил на място в продължение на няколко десетилетия, ние сме принудени да затворим посолството“, се казва в изявления, публикувани на различни уебсайтове на мисиите. \r\n„Няма да се предоставят консулски услуги и никой няма да може да влиза в посолството / консулството“, се казва в изявлението. \r\nЗатварянията вероятно ще навредят на израелците, които пътуват в чужбина и се нуждаят от консулска помощ по въпроси като изгубени паспорти или медицински спешни случаи. Спирането на Министерството на отбраната би навредило на израелското сътрудничество в областта на отбраната с други страни и износа на оръжие. \r\nСпорът е за стипендии за изплащане на израелски дипломати и пратеници на министерството на отбраната, разположени в чужбина, които са предназначени да покрият широк спектър от разходи, от провеждането на събития в резиденцията на посланика до транспортните разходи. \r\nМинистерството на финансите настоява да промени начина, по който възстановява разходите, и да облага стипендиите, което би засегнало значително дипломатите и аташетата, които отдавна се оплакват от ниските заплати. \r\nСега също иска да наложи новата система със задна дата, което би принудило пратениците да изплащат хиляди долари. \r\n„Израелските дипломати се ангажират по всяко време да се стремят да повишат силата и устойчивостта на Израел. За съжаление решението на Министерството на финансите не ни оставя друг избор, освен да предприемем гореспоменатите действия, тъй като на жизнените интереси на държавата Израел са нанесени вреди“, се казва в изявлението. „Надяваме се, че тази криза ще бъде разрешена възможно най-скоро“. \r\nИзраелските дипломати отдавна се оплакват от ниските заплати и лошите условия на труд. Веднъж на няколко години те въвеждат трудови санкции, които обикновено са последвани от обща стачка - със смесени резултати. През януари 2011 г. те осуетиха планираното посещение в Израел от тогавашния руски президент Дмитрий Медведев, но иначе успехите на работния съюз на Министерството на външните работи са рядкост. \r\nТри години по-късно, след седмици на засилени трудови санкции, включващи прекратяване на всякакви контакти с чуждестранни правителства и спиране на всички консулски служби на израелците в чужбина, те затвориха за първи път в историята на Израел централата на министерството в Йерусалим и 103 посолства и консулства по целия свят.  \r\nПрез ноември 2014 г. представителите на профсъюзите на Histadrut подписаха цялостно споразумение с представители на финансовото министерство за увеличаване на заплащането на израелските дипломати, с което очевидно сложиха край на дългата борба на работниците на съюза. \r\nВъпреки това дипломатите казват, че пет години по-късно тя все още не е изпълнена изцяло. \r\nОсвен заплащането, самото министерство се бори с огромни съкращения на бюджета. \r\nПрез септември Министерството на външните работи обяви, че е принудено да замрази по-голямата част от дипломатическите си дейности в световен мащаб поради липса на средства. \r\nМинистерството заяви, че инструкцията е дадена от генералния счетоводител на финансовото министерство поради „сериозния дефицит“ в бюджета му. \r\nДейностите, които бяха прекратени, включваха командировките на дипломатите в чужбина, формулирането на нови дипломатически инициативи и договори, домакинството на делегации на чуждестранни дипломати и журналисти в Ерусалим, реновирането и поддръжката в централата на министерството и т.н. \r\nПрез последните 20 години бюджетите на всички министерства са се удвоили - само този на Министерството на външните работи е бил съкратен, а сега възлиза на 367 милиона долара годишно. \r\nВ момента Израел поддържа 69 посолства, 23 консулства и пет специални мисии, включително своя представител в Организацията на обединените нации. \r\nПрез май доклад на държавния контрольор Йосеф Шапира установява, че някои израелски посланици и техният персонал живеят в необитаеми условия, докато са на постове в чужбина. В доклада на Шапира се казва, че много от 250-те или повече имота и резиденции на служители под разпореждането на Министерството на външните работи са в разрушено състояние. \r\n \r\nПревод и редакция:", "date": "2019.10.30", "title": "The Times of Israel: Посолствата на Израел в целия свят спряха работа заради стачка на дипломатите и военните аташета"}
{"url": "http://www.focus-news.net/news/2019/10/30/2714200/mestni-izbori-2019-bsp-za-balgariya-shte-bade-s-nay-mnogo-savetnitsi-v-obshtinski-savet-gotse-delchev.html", "text": "„БСП за България“ ще бъде с най-много съветници в Общински съвет – Гоце Делчев – 10, предаде репортер на  Радио „Фокус“ – Пирин . Общински съветници от партията ще бъдат: Ангел Николов Поюков, Ангел Николов Тонгов, Атанас Николов Самандов, Георги Иванов Мишев, Гергана Димитрова Орманлиева, Димитър Илиев Сохулов, Димитър Костадинов Балтаджиев, Димитър Кръстев Бояджиев, Иван Тодоров Геров и Магдалена Георгиева Пиринска. 7 мандата пък получава Движението за права и свободи – ДПС. В местния парламент то ще бъде представлявано от: Ведат Мустафа Хюсеин, Джалил Селим Бошнак, Джевджет Джевджет Шериф, Мехмед Мехмед Мерсимов, Неджми Байрям Уруч, Салих Салих Буковян и Сайди Сайди Чолак. ПП ГЕРБ ще има 5-ма общински съветници - Ангел Стоянов Тунчев, Борислав Максимов Пръков, Димитър Добрев Попов, Костадинка Георгиева Богданова и Никола Любенов Джингаров. 5 са и местата в Общински съвет – Гоце Делчев за кандидатите от листата на Местна коалиция Движение за радикална промяна Българската пролет (АБВ). Тя ще бъде представлявана от Ангел Димитров Гераксиев, Валя Богданова Теодосиева-Рупчина , Константин Иванов Гулев, Росен Боянов Думанов и Мария Тошкова Бозукова. Андрей Костадинов Радонов и Стоян Иванов Вакареев пък ще бъдат общински съветници от листата на Местна коалиция ЗНС (СДС, ДБГ, ВМРО – БНД, ССД). \r\nЛивия НИНОВА", "date": "2019.10.30", "title": "Местни избори 2019: „БСП за България“ ще бъде с най-много съветници в Общински съвет – Гоце Делчев"}
{"url": "http://www.focus-news.net/news/2019/10/30/2714203/predsedatel-na-obshtinski-savet-burgas-shte-bade-prof-sevdalina-turmanova.html", "text": "Председател в новия мандат на Общински съвет - Бургас ще бъде проф. Севдалина Турманова, предаде репортер на  Радио \"Фокус\" - Бургас . Решението бе взето след гласуване по време на първото заседание на Общински съвет от мандат 2019-2023 г. Проф. Севдалина Турманова изпълняваше длъжността на заместник областен управител на Бургас, а по време на настоящите местни избори бе кандидат за общински съветник от листата на ПП ГЕРБ. Неин опонент за председателското място в местния парламент бе кандидатът за кмет на Бургас от ПП \"Демократична България\" Иво Баев. Проф. Севдалина Турманова бе избрана, благодарение на подкрепата на 36 от общинските съветници.  \r\nМария ПОПЧЕВА", "date": "2019.10.30", "title": "Председател в новия мандат на Общински съвет - Бургас ще бъде проф. Севдалина Турманова"}
{"url": "http://www.focus-news.net/news/2019/10/30/2714207/evrodeputatat-emil-radev-kam-ek-narushava-li-kipar-osiguritelnite-prava-na-balgarskite-grazhdani.html", "text": "Евродепутатът от ЕНП/ГЕРБ Емил Радев изпрати писмен въпрос до Европейската комисия заради постъпилите сигнали за нарушаване на правата на българските граждани относно социалното осигуряване в Кипър. Това съобщиха от пресцентъра на  ПП ГЕРБ . \r\nСпоред зам.-председателя на комисията по граждански свободи, правосъдие и вътрешни работи, български граждани са станали жертва на сериозни закъснения в издаването на формуляр U1 в някои от държавите-членки, сред които и Кипър. Формулярът позволява регистриране в бюрата по труда и дава право за получаване на помощи и пенсии в други страни от ЕС. Именно забавеното издаване на този документ е причинило главоболие на не малко наши сънародници в чужбина. \r\nСпоред европейските разпоредби на Регламент 883/2004 за съгласуваност на социално осигурителните схеми в ЕС, лицата, които са придобили права за безработни в една държава-членка, биха могли да получават помощи за безработни в друга страна от Общността.  Правата и размерът на обезщетението се определят съгласно правилата на новата страна, като се вземат предвид периодите на работа в чужбина. За доказване продължителността на тези периоди се издава  формуляр U1. Когато неговото издаване е забавено, това автоматично задържа и получаването на обезщетение за безработица или пенсия в друга държава-членка. \r\nЕмил Радев призова Комисията да провери възникналия казус, като поиска разяснение относно аргументите за забавяне издаването на формуляр U1 с над 6 месеца. Евродепутатът настоя ЕК да проучи и дали тази практика представлява препятствие за свободното движение на работници в ЕС, както и да вземе необходимите мерки за решаване на проблема. „ЕС трябва да гарантира на българските граждани, че осигурителният им стаж и правата им ще бъдат безпроблемно приравнени от една държава-членка в друга\", заяви Радев.", "date": "2019.10.30", "title": "Евродепутатът Емил Радев към ЕК: Нарушава ли Кипър осигурителните права на българските граждани"}
{"url": "http://www.focus-news.net/news/2019/10/30/2714176/mesni-izbori-2019-ivan-takov-bsp-sofiya-sofiyantsi-imat-izbor-na-3-noemvri-mogat-da-poiskat-promyanata.html", "text": "Софиянци имат избор, могат на 3 ноември да поискат промяната, да поискат алтернативата. А тя е реална, защото има 22 балотажа, включително и за кмет на София. Това каза общинският съветник от БСП Иван Таков в Сутрешния блок на БНТ, съобщиха от пресцентъра на  БСП - София . Таков посочи, че на 27 октомври се видя, че София и софиянци имат алтернатива - дали това е Мая Манолова, дали е БСП, дали е Демократична България, Борис Бонев и те посегнаха към нея. \r\n„Най-голямата партия, за съжаление, отново е партията на негласуващите и тя няма представителство в СОС, категоричен бе Таков. \"Активността от около 43-44% е по-ниска и от предишните избори. Което е предпоставка за задълбочен анализ, защото това вече се повтаря от избори на избори“, каза Таков. \r\nОбщинският съветник от БСП изтъкна, че ГЕРБ са царе в изборния процес и отчасти в неговата манипулация. \r\nВ отговор на въпрос „Как щяла да управлява Мая Манолова общината без собствена листа?“, той припомни че и Борисов като кмет две години нямаше нито един общински съветник.  \r\n„Мая Манолова е нашият кандидат, ние я подкрепяме и то категорично. Защото тя е необходимата промяна. Ще я подкрепяме за всички решения, които са залегнали в нашата програма през 4-годишния мандат“, заяви Иван Таков и допълни: „Тя има подписано споразумение с нас, както и с други партии за коренна промяна на управлението на столицата, което трябва да следва и да спазва. Много голяма част от тези приоритети са залегнали и в програмата на ДБ. Има много допирни точки“. \r\nОтносно прозрачността на работата на Столична община, Таков каза че от години съветниците на БСП призовават за две неща - гражданите да могат да присъстват на заседанията на СОС и питанията към кмета, които са механизмът на опозицията за контрол върху него, да бъдат в началото на сесията на общинския съвет. \r\n„В страницата на СОС фигурират отговорите на нашите питания, но не и самите питания. Много пъти сме призовавали гражданите да имат право да видят какво са питали техните общински съветници, защото те са дошли от тях -  гражданите на София. Много често отговорът е крайно незадоволителен, но това остава скрито от гражданите“, обясни общинският съветник от левицата. \r\nТой каза че представителите на БСП са в общинския съвет, за да са в помощ на гражданите и градът да се развива по най-добрия начин. „Разбира се, когато решенията не са добри за града, а напротив, пречат на развитието на града, ние сме били опозиция в най-добрия смисъл на думата“, заяви Иван Таков.", "date": "2019.10.30", "title": "Месни избори 2019: Иван Таков, БСП - София: Софиянци имат избор -  на 3 ноември могат да поискат промяната"}
{"url": "http://www.focus-news.net/news/2019/10/30/2714202/direktsiya-byuro-po-truda-veliko-tarnovo-otchita-spad-na-bezrabotitsata-prez-septemvri-spryamo-predhodniya-mesets.html", "text": "„Бюро по труда“ - Велико Търново отчита спад на безработицата през септември спрямо предходния месец. Това каза Обрешко Нечев, директор на Дирекция „Бюро по труда“ - Велико Търново, предаде репортер на  Радио „Фокус“ - Велико Търново . Нечев уточни, че регистрираните безработни лица за септември в община Велико Търново са 1 116. \r\n„Отчитаме спад на безработицата за ДБТ - Велико Търново спрямо предходния месец с 22 души (1.4%). В сравнение с месец септември на 2018 г. се наблюдава спад със 164 души (9.6%). Регистрираните заети лица, желаещи да сменят работата си са 53, регистрираните учащи се са 16, а регистрираните, търсещи работа лица, придобили право на пенсия са 30 лица“, каза Обрешко Нечев. \r\nПо думите му за месеца в Дирекция „Бюро по труда\" - Велико Търново са заявени общо 347 работни места. Те са с 12 повече в сравнение с месец август 2019 г. От тях местата във Велико Търново са 332, в Елена - 12 и в Златарица - 3. \r\n„Общо за месеца заетите работни места са 250 - за община Велико Търново - 232, за община Елена - 14, за община Златарица - 4. Те са с 51 места по-малко от месец август 2019 г. Заетите работни места на първичен трудов пазар общо за  месеца са 231 места, при 289 за предходния месец. В края на месец септември 2019 г. остават свободни 278 работни места, което е с 19 повече от предходния месец. От тях 221 са на първичния трудов пазар и 45 са по схеми от ОП „РЧР 2014-2020“, каза Обрешко Нечев и уточни, че за едно работно място средно през септември 2019 г. са се конкурирали 3 безработни лица, при 3 за предходния месец. \r\nРени АТАНАСОВА", "date": "2019.10.30", "title": "Дирекция „Бюро по труда“ - Велико Търново отчита спад на безработицата през септември спрямо предходния месец"}
{"url": "http://www.focus-news.net/news/2019/10/30/2714209/mestni-izbori-2019-yordanka-fandakova-izgrazhdame-9-novi-bulevarda-za-vrazka-s-okolovrastniya-pat-i-severnite-teritorii.html", "text": "Изграждаме 9 нови булеварда за връзка с околовръстния път и северните територии. Готови сме да започнем строителството на пробива на бул. „Петър Дертлиев“ в „Люлин“. Това каза Йорданка Фандъкова,кандидат за кмет на София,  съобщиха от пресцентъра на  ГЕРБ . \r\n„Пробивът на бул. „Петър Дертлиев“ в „Люлин“ е един от важните обекти, заложени в моята  програма. С него ще намалим трафика по силно натоварените бул. „Царица Йоана“ и бул. „Сливница“, като изграждаме нова връзка между ж.к. „Люлин“ и околовръстния път“, допълни Йорданка Фандъкова. До дни строителството на обекта ще започне. Тя допълни, че планира изграждането на 9  новите булеварди, които ще осигурят връзка с Околовръстния път и Северните територии. „Това е начинът да намалим транзитния трафик и да развием новите зони за инвестиции“, каза Фандъкова. В програмата й са заложени следните обекти: бул. „Рожен“ – от „Илиянци“ до Северна скоростна тангента (ССТ); бул. „Илиянско шосе“; бул. „Източна тангента“ – от бул. „Вл. Вазов“ до ССТ (2020) и от бул. „Вл. Вазов“ до бул. „Ботевградско шосе“ (2023); Разширяване на бул. „Ломско шосе“ – от метростанция „Ломско шосе“ до ж.п. линията (2020) и до околовръстния път; Обелско шосе – от бул. „Панчо Владигеров“ до околовръстния път; ул. „Продан Таракчиев“ в район „Искър“ от естакадата на „Брюксел“ до околовръстния път - директна връзка на летището със СОП; връзка от ул. „Проф. П. Мутафчиев“ до бул. „Асен Йорданов“; бул. „Копенхаген“ от бул. „Цариградско шосе“ до Самоковско шосе.", "date": "2019.10.30", "title": "Местни избори 2019: Йорданка Фандъкова: Изграждаме 9 нови булеварда за връзка с околовръстния път и северните територии"}
{"url": "http://www.focus-news.net/news/2019/10/30/2714210/afp-turtsiya-privika-amerikanskiya-poslanik-zaradi-priznanieto-na-armenskiya-genotsid.html", "text": "Труция привика посланикът на САЩ в Анкара заради приетата в Камарата на представителите на САЩ резолюция, с която официално се признава „арменският геноцид“, предава  AFP , като се позовава на източници от Министерството на външните работи на Турция. \r\nПосланикът на САЩ в Анкара Дейвид Сатърфийлд е привикан във външното ведомство заради „резолюция, която няма исторически или правни основи“ и закон, който налага санкции заради турската операция в Сирия. \r\n \r\nПревод и редакция:", "date": "2019.10.30", "title": "AFP: Турция привика американския посланик заради признанието на „арменския геноцид“"}
{"url": "http://www.focus-news.net/news/2019/10/30/2714211/iss-otnovo-prizovava-za-uskoreno-priemane-na-natsionalna-strategiya-za-prehod-kam-industriya-40.html", "text": "Икономическият и социален съвет прие становище на тема „Предизвикателствата пред труда в контекста на цифровизацията на икономиката“. Това е поредната позиция на  ИСС, свързана с отражението на Четвъртата индустриална революция върху развитието на обществото. Както и в предишни свои позиции ИСС подчертава, че ако се прилагат подходящи и правилни политики, технологичното развитие ще доведе до положителни резултати и ще бъдат избегнати редица рискове. Това съобщиха от пресцентъра на  ИСС . \r\nВ изводите си ИСС предупреждава, че  в международен план разликите в нивото на развитие на държавите по отношение на новите технологии може да доведат до нови неравенства и да се забавят процесите на реалната конвергенция в целия ЕС. Затова ИСС препоръчва постепенно и устойчиво да се създават високоплатени работни места, създаващи  висока добавена  стойност, защото българските работници губят конкурентоспособност поради  бавни и неефективни решения, свързани с технологичната трансформация. ИСС предупреждава също, че е възможно връзката между производителност на труда и работна заплата да се изгуби в дългосрочен план. \r\nВ становището се изразява позиция, че са необходими значителни промени в правилата, които да установят прозрачни и демократични условия на взаимодействие между хората и цифровите технологии като се преразгледат части от европейското трудово законодателство, свързани с  нестандартни форми на заетост, социално осигуряване, данъчно облагане и др. \r\nЗа пореден път ИСС настоява да се изготви национална стратегия на България за преход към Индустрия 4.0 и отбелязва, че в това отношение няма напредък след 2017 г., когато е приета единствено концепция. Според ИСС концепцията трябва да бъде първо  актуализирана след дълбок анализ за последиците върху пазара на труда и да се ускори процесът по приемане  на самата  стратегия. \r\nВ становището се разглеждат различни аспекти на влияние на технологичния напредък върху  пазара на труда, като например, процесът на учене през целия живот,  инвестициите в научно изследователска и развойна дейност,  статистическо наблюдение върху качествените и количествени промени на професиите и др. \r\nИСС отбелязва, че в следващите десетилетия новите технологии ще заменят нискоквалифицираната работна ръка и ще играят допълваща роля по отношение на висококвалифицираните професии. В тази връзка е необходимо  да се предприемат мерки за адекватно обучение и квалификация, за усъвършенстване на умения и т.н. \r\nИСС посочва основните възможни последици за труда от навлизането на нестандартни форми на труда, станали възможни  поради технологичния напредък. На първо място е загубата или трансформирането на работни места, изискващи ниски или средни нива на умения и създаването на  нови работни места с по-високи изисквания за компетентност.  Риск е нарастването на разликата между търсените от бизнеса умения  и придобитите умения и познания чрез обучението във висшите учебни заведения, застаряването на населението, бавното въвеждане на новите технологии в производствения процес.  Разширяването на неравенства от различен тип може да бъде сериозна последица от трансформацията към дигитализация, предупреждава документът. \r\nСтановището на ИСС е ценно и с подбора на добри практики в други държави, които са насочени към  преодоляване на предизвикателствата пред труда вследствие на технологиите. Посочени са различни национални стратегии и  политики, както и конкретни промени в трудовото законодателство на различни държави. \r\nИСС припомня и факта, че според Световната банка България е на 58-о място от 115 държави в годишната класация за цифровизация на бизнеса, както и че България изостава от средните европейски нива и се нарежда на последно място сред 28-те държави членки. ИСС препоръчва българското правителство, социалните партньори, бизнесът и всички заитерисувани страни да  съсредоточат вниманието си на процесите на цифровизация и да постигнат консенсус за  ускоряване на тези процеси  без да  подценяват рисковете пред труда.", "date": "2019.10.30", "title": "ИСС отново призовава за ускорено приемане на национална стратегия за преход към Индустрия 4.0"}
{"url": "http://www.focus-news.net/news/2019/10/30/2714174/mestni-izbori-2019-14-partii-i-koalitsii-shte-imat-svoi-predstaviteli-v-obshtinski-savet-blagoevgrad-pri-100-obraboteni-protokoli.html", "text": "14 партии и коалиции ще имат свои представители в Общински съвет – Благоевград при 100% обработени протоколи, предаде репортер на  Радио „Фокус“ - Пирин . Най-голям е броят на общинските съветници от ПП ГЕРБ – 6. Към момента това са: д-р Атанас Камбитов, Кирил Илиев, Ивайло Златанов, Евгени Бибов, Йосиф Кочев и Красимир Роячки. Местна коалиция ЕНП (ЕНП-СДС-БДО) получава 5 места, които са за: Радослав Тасков, Владимир Таковски, Гергана Муртова, Славина Гелишева и Анна Мазурска, която ще бъде в Общински съвет – Благоевград, благодарение на получени преференции. БСП за България също са с 5-ма съветници, а именно Любен Милев, Гергана Янчева, Мария Стойнева, Иван Станчев и Бисер Стойчев. Последните двама ще бъдат част от местния парламент, тъй като са получили голям брой преференции. Земеделски съюз „Александър Стамболийски“ ще има 4-ма съветници. Това са: Васко Миладинов, Георги Корчев, Рашко Динков и влизащата с преференции в Валя Шаркова. „Партия на Зелените“ (ВОЛЯ) вкарва в местния парламент Андон Тодоров, Соня Ставрева, Цветозар Балабанов и Лилия Мечева. ДПС пък ще има 3-ма съветници - Мехмед Вакльов, Ивайло Червилов и Исмет Узунов. От МИР в следващия общински съвет влизат - Албина Анева и Валери Манов. „Демократична България – обединение“ получава две места, които ще вземат Калоян Ханджийски и Мирослав Чолев. ПП ВМРО също ще е с 2-ма свои представители - Иван Ризов и Мария Гошева. БЗНС и АБВ също са с по 2-ма съветници, както следва: Любомира Хамбарджйиска и Благовес Стоицов, както и Кирил Ваклинов и д-р Павлин Янкулски. ПП „Глас народен“ също получава 2 места - д-р Теодор Велчев и Ясен Неделчев. Само 1 място в местния парламент успя да си спечели „Обединена социалдемокрация“ в лицето на Христо Ковачки. Георги Иванов от ССД също си заслужи място в Общински съвет.  На този етап така се очертава да изглежда Общински съвет – Благоевград в мандат 2019 – 2023.  \r\nЛивия НИНОВА", "date": "2019.10.30", "title": "Местни избори 2019: 14 партии и коалиции ще имат свои представители в Общински съвет – Благоевград при 100% обработени протоколи"}
{"url": "http://www.focus-news.net/news/2019/10/30/2714208/telegrafi-kosovo-ldk-poiska-dogovorka-s-vetevendosie-koy-shte-e-prezident-predi-podpisvaneto-na-koalitsionno-sporazumenie.html", "text": "Заместник-лидерът на Демократическата лига на Косово (ЛДК) Лютфи Хазири заяви в телевизионно интервю, че трябва да бъде изяснен въпросът за това, кой ще е президент на страната, преди да бъде подписано коалиционно споразумение с Движение „Самоопределение“ (Ветевендосие), предава прищинското електронно издание  Telegrafi . \r\nПо думите на политика, този въпрос трябва да бъде изяснен сега, защото може да се превърне в причина за конфликт, когато дойде моментът да се избира нов държавен глава. „За да бъде функционално споразумението, всички постове трябва да бъдат изяснени сега. Ако не се споразумеем за поста на президента сега, ще има криза през 2021 година“, заяви той. \r\nХазири посочи, че лидерът на ЛДК Иса Мустафа покрива всички критерии, за да стане бъдещият президент на Косово. „В Косово, когато париите не се споразумеят за консенсусно име, името идва от пакет“, отбеляза заместник-председателят на Лигата. \r\n \r\nПревод и редакция:", "date": "2019.10.30", "title": "Telegrafi (Косово): ЛДК поиска договорка с Ветевендосие кой ще е президент преди подписването на коалиционно споразумение"}
{"url": "http://www.focus-news.net/news/2019/10/30/2714213/vavezhda-se-vremenna-organizatsiya-na-dvizhenieto-vav-veliko-tarnovo-zaradi-provezhdaneto-na-futbolen-mach.html", "text": "Въвежда се временна организация на движението в града заради провеждането на футболен мач. Това съобщиха от пресцентъра на  Община Велико Търново . \r\nВъв връзка с подготовката и провеждането на футболен мач между отборите на ФК „Етър - 1924\" и ПФК ЦСКА - София се въвежда следната временна организация на движението на МПС: \r\n- за времето от 12.00 до приключване на събитието за движение се затваря ул. „Тодор Балина\" от кръстовището с ул. „Славянска\" до кръстовището с ул. „Любен Каравелов\", както и уличният участък пред северен централен вход на стадион „Ивайло\"; \r\n- за времето от 12.00 до приключване на събитието за движение се затваря ул. „Славянска\" в участъка от кръстовището с ул. „Никола Габровски\" до кръстовището с ул. „Тодор Балина\"; \r\n- за времето от 12.00 до приключване на събитието за движение се затваря ул. „Филип Тотю\" от кръстовището с ул. „Славянска\" до кръстовището с ул. „Бойчо Войвода\"; \r\n- затваря се за свободно ползване паркинга пред северният вход на стадион „Ивайло\" до приключване на събитието.", "date": "2019.10.30", "title": "Въвежда се временна организация на движението във Велико Търново заради провеждането на футболен мач"}
{"url": "http://www.focus-news.net/news/2019/10/30/2714206/mestni-izbori-2019-yasen-e-sastavat-na-obshtinskiya-savet-v-kardzhali.html", "text": "Ясен е съставът на Общинския съвет в Кърджали. Това съобщи за   Радио „Фокус“   Александър Ставрев, председател на ОИК. От общо 41 участници в местния парламент 23-ма ще бъдат съветниците на ДПС, на ГЕРБ – ще са 11, БСП ще има 5 съветника, а ДОСТ и „Демократична България“ съответно ще имат по 1 съветник. За кандидат-съветническата листа на ДПС гласовете си дадоха  14 094 души или 54,86 % от всички явили се на изборите в неделя. За ГЕРБ гласуваха 6548 избиратели или 25,49% от всички, подръжниците на БСП бяха общо 2907 или 11,32 %; за ДОСТ гласуваха 772 избиратели или 3, 01%, а 740 души или 2,88% са резултатите на „Демократична България“.  \r\nДарина ДЕЕНИЧИНА", "date": "2019.10.30", "title": "Местни избори 2019: Ясен е съставът на Общинския съвет в Кърджали"}
{"url": "http://www.focus-news.net/news/2019/10/30/2714205/d-r-dimitar-dimitrov-kmet-na-vetrino-turizmat-e-edin-ot-prioritetite-za-razvitie-na-obshtinata-prez-sledvashtite-4-godini.html", "text": "Туризмът е един от приоритетите за развитие на Община Ветрино през следващите 4 години. Това каза за  Радио „Фокус“ – Варна   д-р Димитър Димитров, новоизбраният кмет на община Ветрино, област Варна. Той посочи, че в общината се намира един от най-големите исторически паркове на Балканите, който привлича изключително много посетители.  Димитров допълни, че паркът е частна инвестиция и все още е в етап на доизграждане, но въпреки това  вече приема туристи. По думите на кмета на Ветрино, това което общината цели е да осигури по-добра инфраструктура, която да предложи  по-дългосрочен престой на хората, които идват да видят парка. В момента в района на историческия парк се строят и 120 къщи за гости. „Другото, което се случва в общината следствие на тази инвестиция е това, че всички имоти в района поскъпнаха многократно. Ако преди къщите са се продавали за 7-8 хиляди лева, то сега няма къща, която да се продава под 50 000 лв. Аз отчитам повишаването на цената на имотите в района, като нещо наистина много сериозно, което потвърждава факта, че работим усилено, за да подобрим живота на хората във Ветрино и малко кметове могат да се похвалят с такива резултати“, добави д-р Димитър Димитров.  \r\nКметът допълни, че развитието на туризма в региона е допринесло и за това да се увеличи броят на младите, които идват да живеят там. „Допреди 2 години мислехме да затворим детската градина в Неофит Рилски, а сега вече почти се е удвоил броят на децата и се налага да правим нова градина, защото няма места в старата. Млади, културни и възпитани хора, които идват със семействата си, заселват се тук, децата им посещават детските градини или учат в училищата ни. Това за мен е огромен плюс“, каза в заключение кметът на община Ветрино. \r\nДесислава ВАСИЛЕВА", "date": "2019.10.30", "title": "Д-р Димитър Димитров, кмет на Ветрино: Туризмът е един от приоритетите за развитие на Общината през следващите 4 години"}
{"url": "http://www.focus-news.net/news/2019/10/30/2714215/obreshko-nechev-dbt-veliko-tarnovo-vhodyashtiyat-potok-bezrabotni-litsa-prez-septemvri-belezhi-rast-spryamo-avgust.html", "text": "Входящият поток безработни лица в „Бюро по труда“-Велико Търново за месец септември е 378 души, като се отчита ръст с 52 лица спрямо месец август 2019 г. Това каза Обрешко Нечев, директор на Дирекция „Бюро по труда“ - Велико Търново, предаде репортер на  Радио „Фокус“-Велико Търново . По думите му входящият поток по общини е за Велико Търново – 317, за Елена - 46 и за Златарица – 15.  \r\n„От новорегистрираните през месеца лица 2 са с възстановена регистрация, 1 е в резултат на масови уволнения, 86 са активираните лица, 8 лица са регистрирани след приключване на работа по програми и мерки за заетост, 274 лица след приключване на работа, 6 лица са регистрирани за ползване услуги на други институции и 1 лице е регистрирано след изтичане срока на наложена му санкция по реда на ЗНЗ. Новорегистрирани безработни лица, освободени по отрасли, са 58 в аграрен сектор, 72 в сектор „индустрия\", 172 в сектор „услуги\", 73 в неуточнен отрасъл и 247 регистрирани безработни лица, освободени от частен сектор“, каза Обрешко Нечев.  \r\nИзходящият поток за месец септември е 400 души, за община Велико Търново - 320, за община Елена - 68, за община Златарица - 22. „Отчита се спад с 94 души спрямо август 2019г. От тях 97.5% или 390 души са постъпили на работа, 2.0% или 8 души са отпаднали поради наложена санкция от ДБТ във връзка с неизпълнение плана за действие, отказ от предложено им работно място и др. и 0.5% или 2 души са отпаднали поради причини като смяна на местожителство, пенсиониране и др.“, обясни Обрешко Нечев. \r\nРени АТАНАСОВА", "date": "2019.10.30", "title": "Обрешко Нечев, ДБТ  -Велико Търново: Входящият поток безработни лица през септември бележи ръст спрямо август"}
{"url": "http://www.focus-news.net/news/2019/10/30/2714217/sport-daniyl-medvedev-otpadna-ot-mastars-turnira-v-parizh.html", "text": "Жереми Шарди поднесе една от най-големите изненади в своята кариера и през сезона в ATP като цяло, като изхвърли световния № 4 Данийл Медведев още на старта на \"Мастърс\" турнира в Париж. Шарди се възползва от бурната подкрепа на своите сънародници по трибуните и стигна до обрат - 4:6, 6:2, 6:4.  \r\n \r\nПо този начин приключи серията от 9 поредни победи на Данийл Медведев, която започна след загубата от Рафаел Надал на финала на US Open. Приключи и серията от поредни финали на руснака от Уимбълдън насам, като игра на шест финала в последните шест турнира, на които взе участие преди Париж.  \r\n \r\nФранцузинът прекъсна и своя лична негативна серия - 10 поредни загуби от представители на „Топ 10“. В следващия кръг той излиза срещу Кристиан Гарин от Чили или финалистът в Париж от 2016-а година Джон Иснър.", "date": "2019.10.30", "title": "Спорт: Данийл Медведев отпадна от \"Мастърс\" турнира в Париж"}
{"url": "http://www.focus-news.net/news/2019/10/30/2714214/obshtina-stara-zagora-osiguryava-bezplaten-transport-za-obshtogradskoto-zalesyavane-na-9-noemvri.html", "text": "Безплатен транспорт е осигурен от Община Стара Загора за всички желаещи, които искат да допринесат за отглеждането на нова гора в района на кв. „Дъбрава“ – местностите Зайчева поляна и Магарешка поляна. Това съобщиха от пресцентъра на  Общината . На 9 ноември в 10.00 часа стартира общоградската ежегодна зелена инициатива за засаждане на най-малко 10 000 дъбови фиданки. По този начин ще бъде допълнен горският фонд в града, както и ще се озеленят пространствата, пострадали по време на пожарите през 2007 г.   \r\nПървите безплатни автобуси ще тръгнат в 9.00 часа от паркинга зад Драматичен театър „Гео Милев“. Те ще се движат през половин час до 16.00 часа.  \r\nОбщата кауза, която е по идея на кмета на Стара Загора Живко Тодоров, съвместява усилията на Общинска администрация, Регионална дирекция на горите, Държавно горско стопанство, както и на спасителния Център за диви животни „Зелени балкани“. Участие в отглеждането на гора са заявили до този момент представители на местни и държавни институции, училища, различни организации от Стара Загора, както и множество граждани.   \r\nНа място специалисти ще обясняват технологията за залесяване на фиданките.", "date": "2019.10.30", "title": "Община Стара Загора осигурява безплатен транспорт за общоградското залесяване на 9 ноември"}
{"url": "http://www.focus-news.net/news/2019/10/30/2714216/vazstanoveno-e-dvizhenieto-po-pat-ii-71-silistra-dobrich.html", "text": "Възстановено е движението по път II-71 Силистра – Добрич. Това съобщиха от пресцентъра на  Агенция „Пътна инфраструктура“ . Трафикът при км 10 временно се осъществяваше в една лента поради пътнотранспортно произшествие.", "date": "2019.10.30", "title": "Възстановено е движението по път II-71 Силистра – Добрич"}
{"url": "http://www.focus-news.net/news/2019/10/30/2714221/novata-kniga-rodopskiyat-vavilon-na-ivanko-marinov-shte-bade-predstavena-v-regionalnata-biblioteka-v-kardzhali.html", "text": "Новата книга „Родопският Вавилон“ на Иванко Маринов ще бъде представена в Регионална библиотека „Никола Вапцаров“ - Кърджали. Това съобщи за  Радио „Фокус“  Галя Настева, специалист в библиотеката. В 17.30 часа в Читалня „Изкуство“ на втория етаж на библиотеката известният поет и есеист, а също и дългогодишен директор на най-голямото регионално книгохранилище и духовно средище в община Кърджали, руски възпитаник, Иванко Маринов, ще покаже своите инспирации и обхватни визии за Родопите и хората на планината. Как изглежда света от височината на тези ридове за местния човек, който много добре знае къде и какво са Хималаите, а познаването му на градския живот не се свежда до Кърджали, Хасково и Пловдив, а достига далечния исторически, а всъщност доста близък емоционално Вавилон.  \r\nВ есето си „Оборът“ той започва със следните думи: „Предупреждаваше, предупреждаваше още Зинаида Хипиус, че ще бъде в мръсния обор натикан оня народ, който не тачи светините си! Всичко това по повод болшевишките изстъпления…, но“.  \r\nВ „Тримата бояджии“ Иванко Маринов сочи какво сакрално сборно място е кръчмата за нашенеца и местните му грижи. „Към Хоремага! Наскоро целият ни целокупен ловен щаб се бе събрал там по случай глутницата вълци, излязла срещу Горните кошари“.  \r\nВ „КЪДЕ СИ, ТАТЕ НА ГЪЛИВЕР“ Иванко Маринов с разбиращо очи се вглежда в злободневните теми на деня „Изборите си минават-заминават. Остават предизборните афиши, да удрят плесници на вятъра. С мустаци ала Салвадор Дали, с пиратски бради и черни превръзки през око… С малайски ножове в зъбите. И с пръст в устата… Всекиму своето. А, избирателите?! – ли. И те остават, да са ни живи и здрави. Оглеждат се, ослушват се – и чакат влака. Следващия влак“. \r\nДарина ДЕЕНИЧИНА", "date": "2019.10.30", "title": "Новата книга „Родопският Вавилон“ на Иванко Маринов ще бъде представена в регионалната библиотека в Кърджали"}
{"url": "http://www.focus-news.net/news/2019/10/30/2714220/mestni-izbori-pp-gerb-podade-signal-za-nezakonno-vlizane-v-pomeshteniya-s-byuletini-v-smolyan.html", "text": "Сигнал до прокуратурата и ЦИК за незаконно влизане в помещение, съхраняващо изборни материали и книжа, както и бюлетини от проведените избори на 27 октомври подаде  ПП ГЕРБ – Смолян . Това съобщиха от пресцентъра на партията. На 29 октомври 2019 г. в предизборния щаб на ПП ГЕРБ е постъпила информация, че лицето Елица Маринова, член на ОИК – Смолян, без никакви правни и фактически основания е влязла сама нерегламентирано в помещение, находящо се в община Смолян, което е определено от кмета на общината за работно помещение на ОИК- Смолян, което към настоящия момент е било под постоянна охрана чрез сигнално-охранителна техника. \r\nВ  това помещение се съхраняват изборни материали и книжа, както и бюлетини от проведените избори за общински съветници и за кметове на 27 октомври 2019 година. В момента на влизането на цитираното по-горе лице в помещението, моментално е бил подаден сигнал чрез СОТ за нерегламентирано влизане в залата. Маринова дори не си е направила труда да уведоми някой от членовете на комисията за намерението си, нито е потърсила по някакъв повод тяхното съдействие, видно от което безспорно може да говорим за конкретни целенасочени действия от нейна страна, с който тя е превишила правомощията си, които са и определени и вменени от ИК”, се казва в сигнала. \r\nОт ГЕРБ в Смолян молят за извършване на проверка, която да установи какъв е бил поводът за нерегламентираното влизане във въпросното помещение, каква е била целта му, под чие давление е действал членът на ОИК и в полза на кого, както и какви са предприетите действия от МВР-Смолян.", "date": "2019.10.30", "title": "Местни избори: ПП ГЕРБ подаде сигнал за незаконно влизане в помещения с бюлетини в Смолян"}
{"url": "http://www.focus-news.net/news/2019/10/30/2714222/vzglyad-sasht-otmasti-na-turtsiya-za-siriya-i-s-400.html", "text": "Доналд Тръмп обеща, че Турция ще плати скъпо за закупуването на С-400 от Русия и самоуправството в Сирия – и ето, че Вашингтон пристъпи към наказване на непокорните. Конгресът одобри въвеждането на санкции, засягащи не само министъра на отбраната на Турция Хулуси Акар, но и президента Реджеп Таийп Ердоган. В същия ден бе взето решение, на което САЩ не се решаваха дълги години – за признаване на „арменския геноцид“. Какво означава всичко това, пише авторитетното руско издание  „Взгляд“  в материал, представен без редакторска намеса. \r\nОт всички трансатлантически нации само евреите могат да се състезават с арменците по отношение на лобирането. Това в никакъв случай не е претенция, а нещо като възхищение - те знаят как! \r\nПрост пример е Нагорни Карабах. Той не е официално признат от никого, но всъщност сътрудничеството с Арцах в различни форми по никакъв начин не се преследва нито от Запада, нито от Русия. Освен това, заедно с Франция и САЩ, Русия е съпредседател на Минската група на ОССЕ, чиито задачи включват разрешаване на конфликта и именно в тези страни арменската диаспора е особено влиятелна. \r\nНито Абхазия, нито Южна Осетия, нито ДНР, нито ЛНР, нито ПМР никога не могат да разчитат на нещо подобно, въпреки че хората там също страдат. Санкции, бойкот, черни списъци, изземване на сметки, сериозен натиск върху патрона - всичко това не важи за Карабах и Армения, която е прозорецът му към външния свят. В случая на Русия и взетите под нейна опека „непризнати“, искаха и скат да се закрие прозорецът и да се закове с дъски. \r\nСъщото е и с арменския геноцид, чието признание е особено болезнен и принципен въпрос с общонационално значение. Ислямските страни с много малки изключения остават глухи по този въпрос. Предвид натиска на Азербайджан повече или по-малко се въздържат и бившите съветски републики. Но в западния свят арменският геноцид е признат почти повсеместно от Канада до Австралия. \r\nТурската дипломация се съпротивлява на това с всички налични средства. Същността на официалната позиция на Анкара е, че арменският геноцид не е била умишлената политика на турските власти, той някак се е случил сам по себе си - в рамките на многобройни „инциденти“, от които загиват не милион души, а максимум триста хиляди. \r\nНо Армения, която за разлика от Турция няма нито сериозна икономика, нито мощна армия, нито природни богатства, нито дори достъп до морето, успя да отвлече дори Германия на своя страна. „Дори“, защото в Германия има влиятелна турска диаспора, с която никой не иска да се кара отново и защото Берлин е доста стабилен, когато е притиснат с толкова деликатни проблеми. Например, „голодоморът“ не беше признат за геноцид на украинския народ, въпреки всички усилия на на пръв поглед „съюзническия“ Киев. \r\nВ Съединените щати обаче, с огромен брой влиятелни проарменски активисти на федерално ниво, процесът на признаване на геноцида упорито застоя. 49 щати от 50 поотделно отдавна са направили това, което Конгресът не можеше да направи преди десетилетия. Стигна се до нелепа ситуация: когато напускаше поста си, президентът Барак Обама изрази съжаление, че признаването на геноцида не е било формализирано под него, въпреки че всички сякаш са в полза, но лош късмет – отново нещо попречи. \r\nТова „нещо“ е ценността, която САЩ придават на сътрудничеството с Турция, втората по големина армия в НАТО и аванпоста на Северноатлантическия алианс в Близкия изток. И Обама, съчувствайки на арменците, и Тръмп, безразличен към чувствата на турците, не използваха думата „геноцид“ в своите изказвания по темата, говорейки само за трагедията на арменския народ. \r\nА във вторник 223 конгресмени все пак подкрепиха съответната резолюция. Това не изисква одобрение от Сената и от президента, но същото вече е внесено в Сената и нищо не говори в полза на факта, че Тръмп ще иска да се намесва в процеса на признаване на геноцида под каквато и да е форма и на всяко ниво. \r\nТова, разбира се, е дипломатическата победа на Армения и арменците. Въпреки че гласуването от конгресмени от двете партии (някои републиканци гласуваха \"за\", но не бяха толкова, колкото бихме искали) беше придружено със сълзи, не е възможно да избягаме от усещането, че случилото се е отмъщение на Анкара за войната срещу сирийските кюрди и за закупуването на С- 400. \r\nКогато говореха за геноцид на Капитолийския хълм, разбира се, не го споменаха, защото това би било неучтиво за арменците и тяхната трагедия. Но точно там, без да напускат мястото си законодателите, Конгресът одобри санкции срещу Турция - вече официално заради операцията в Сирия и С-400. \r\nСега активите на „лица, участващи в доставката на оръжие“ за тази операция ще бъдат замразени, а подобна формулировка ви позволява да нанасяте удари както върху министъра на отбраната на Турция, така и върху държавната банка Halkbank. \r\nУспоредно с това конгресмените разпоредиха на американските власти да изяснят информация за активите и доходите на президента Ердоган и неговото семейство. \r\nСтрува си да се признае: времето за окончателно приключване на въпроса за арменския геноцид на общоамериканско ниво беше изключително добре избрано. От кого е избрано - арменските лобисти или Белият дом, не е толкова важно. \r\nВажно е Тръмп най-накрая да разреши стария дипломатически и етичен проблем, така че това решение да донесе най-малко щети (за което всички президенти се грижеха преди, но не се решиха на основната стъпка). В момента признаването на арменския геноцид не може да развали отношенията на САЩ с Турция, защото просто няма накъде повече да се развалят - трябва или да започне война, или да се върви тихомълком натам. Ако въпросът за геноцида отново се отложи за бъдещето, рано или късно неговото педалиране ще усложни изхода от кризата в американско-турските контакти - и отново всичко ще върви в омагьосан кръг. \r\nСега американците само лека вгорчиха и без това горчивото хапче: санкциите – те са много по-актуален проблем за турския елит от събитията отпреди 100 години. И Тръмп просто нямаше как да не натисне тези санкции, тъй като той вече беше обещал на турците страшно наказание и не искаше да изглежда като слабак и празнодумец в светлината на приближаващите избори. \r\nНо такава „пакетна“ схема за Армения и арменците, напротив, крие някои щети. Факт е, че на нивото на турското общество проблемът с арменския геноцид се отрича много по-малко дипломатично и по-упорито, отколкото на нивото на турските власти, които въпреки това произнасят думите на скръб по този повод и се опитват да не изсипват сол върху арменските рани. \r\nСлучаят е приблизително този, като с Катинското клане в Русия: на официално ниво той вече е осъждан и признаван повече от веднъж, но значителна част от съветските патриоти от „дълбокия народупорито смятат всичко това за провокация на Гьобелс и замисъл на световното задкулисие. \r\nПрез последните години обаче ситуацията започна да се изравнява, предимно заради усилията на турската либерална интелигенция. Малко неохотно, но въпреки това турците започват да осъзнават своята отговорност за случилото се, поне те не обвиняват арменците толкова силно в „провокация“ и „кръвна клевета“. \r\nСега този тънък, деликатен, почти еволюционен процес ще бъде обърнат за известно време. Във връзка със Сирия и С-400 признаването на геноцида изглежда точно като наказване на Турция за независимата външна политика, защитата на нейните граници, защитата на националната сигурност и пр. А патриотизмът по никакъв начин не е чужд на турската либерална интелигенция. нито на арменците. \r\nТова, което се случи във вторник, ще бъде възприето от турските елити като много по-болезнено от признаването на геноцид сам по себе си - в изолация от други въпроси. Това не е толкова сериозно предизвикателство, колкото изглежда. Русия, с която Турция сега споделя зоните на отговорност в Сирия и от която купуват С-400 въпреки на пук на САЩ, също признава арменския геноцид - и това не възпира турците. \r\nПолучи се така, че цената на решението на отдавна презрелия въпрос във САЩ ще бъде прехвърлен от Вашингтон на арменците в широкия смисъл, на които отново ще бъде „напомнено“ на туркските езици как подло са подвели всички и колко мошенически са постъпили. Точно същите разговори преди малко повече от век съпътстват същия този геноцид. И можем само да се радваме, че времената в момента са други и всичко рано или късно ще се сведе до ругатни в интернет. \r\n \r\nПревод и редакция:", "date": "2019.10.30", "title": "„Взгляд“: САЩ отмъсти на Турция за Сирия и С-400"}
{"url": "http://www.focus-news.net/news/2019/10/30/2714218/prodalzhava-uchastieto-na-voennosluzheshti-ot-suhopatnite-voyski-v-gaseneto-na-golemiya-pozhar-v-stara-planina.html", "text": "Втори ден военнослужещи от Десети механизиран батальон – Враца помагат за гасенето на големия пожар в местностите „Кръста“ и „Нелова река“ в Стара планина, над Чипровци. 21 военнослужещи и 3 броя техника са включени в  борбата с огнената стихия.  \r\nВоеннослужещите са под ръководството на началника на щаба на Десети механизиран батальон - Враца майор Божидар Величков и на командира на  формированието за овладяване и преодоляване на последиците от бедствия капитан Стефан Иванов. Действията на военнослужещите се извършват съвместно със служителите от „Пожарна безопасност и защита на населението“.", "date": "2019.10.30", "title": "Продължава участието на военнослужещи от Сухопътните войски в гасенето на големия пожар в Стара планина"}
{"url": "http://www.focus-news.net/news/2019/10/30/2714225/rayonnata-prokuratura-v-general-toshevo-raboti-po-versiya-za-sklonyavane-kam-samoubiystvo-v-sluchaya-s-pochinaloto-9-godishno-dete-ot-kardam.html", "text": "Районната прокуратура в Генерал Тошево работи по версия за склоняване към самоубийство в случая с починалото 9-годишно дете от Кардам. Това съобщиха за  Радио „Фокус“ – Варна   от Районна прокуратура – Генерал Тошево. Оттам добавиха, че това е работна версия, според която може да се образува досъдебно производство и призоваха да не се вадят прибързани изводи, защото според закона такава е формулировката, която се използва в подобни случаи. От Прокуратурата уточниха, че следствените действия в момента продължават и се проверяват всички възможности. Водещата версия си остава натравяне, но все още няма яснота, какви са причините довели до него. \r\nТри от децата са изследвани в болницата в Добрич и състоянието им е добро. Други две деца на многодетната фамилия са настанени в УМБАЛ „Св. Марина“, като тежко остава състоянието на 11-годишното момиче. Сестричката му на 7 години е в добро състояние. \r\nДесислава ВАСИЛЕВА", "date": "2019.10.30", "title": "Районната прокуратура в Генерал Тошево работи по версия за склоняване към самоубийство в случая с починалото 9-годишно дете от Кардам"}
{"url": "http://www.focus-news.net/news/2019/10/30/2714226/89-godishen-mazh-e-stanal-zhertva-na-telefonna-izmama-v-pleven.html", "text": "89-годишен мъж е станал жертва на телефонна измама в Плевен. Това съобщиха от  ОД МВР - Плевен . Сигналът е подаден на 29 октомври в 15.50 часа в полицията. Съобщено е за извършена измама в Плевен. По информация на потърпевшия – 89-годишен, двама непознати под предлог за обмяна на валута го въвели в заблуждение. Той срещнал мъжете на улица \"Васил Левски\" около 14.20 часа, където разговарят и ги поканил в жилището си на улица \"Дойран\". Възрастният мъж дава на непознатите 7 250 лева с уговорка, че те ще му оставят в залог 10 000 евро заключени в черна мъжка платнена чантичка и ще се върнат, за да изравнят парите спрямо курса. Извършителите тръгват от дома около 14.50 часа. Около 15.50 часа 89-годишният установява, че в чантичката има хартиен плик с носни кърпички. Уведомен е дежурен прокурор в РП - Плевен и е образувано досъдебно производство.", "date": "2019.10.30", "title": "89-годишен мъж е станал жертва на телефонна измама в Плевен"}
{"url": "http://www.focus-news.net/news/2019/10/30/2714224/v-burgas-shte-se-provede-fakelno-shestvie-pod-nadslov-fakelat-na-poznanieto-po-povod-denya-na-narodnite-buditeli.html", "text": "В града ще се проведе факелно шествие под надслов „Факелът на познанието“ по повод Деня на народните будители. Това съобщиха от пресцентъра на  Община Бургас . Общината благодари на всички училища, детски градини и читалища, които за поредна година ще почетат със свои инициативи Деня на народните будители. Програмата за отбелязване на Деня на народните будители започва още днес с факелно шествие под надслов \"Факелът на познанието\", чийто инициатор е Търговската гимназия, но то ще бъде подкрепено и от ученици от други бургаски училища. Шествието ще стартира в 17.45 часа от площад \"Тройката\".", "date": "2019.10.30", "title": "В Бургас ще се проведе факелно шествие под надслов „Факелът на познанието“ по повод Деня на народните будители"}
{"url": "http://www.focus-news.net/news/2019/10/30/2714219/mestni-izbori-2019-dvizhenieto-za-prava-i-svobodi-poluchava-13-ot-17-te-mesta-v-obshtinski-savet-belitsa.html", "text": "Движението за права и свободи получава 13 от 17-те места в Общински съвет – Белица при 100 % обработени протоколи, предаде репортер на  Радио „Фокус“ – Пирин . ПП ГЕРБ е втора политическа сила с 2 места, по едно пък получават ПП \"Народна партия свобода и достойнства\" и Коалиция \"БСП за България\". Така съставът на Общински съвет – Белица ще изглежда по следния начин: Акия Мусов Мусов, Движение за права и свободи; Али Муса Орцев, Движение за права и свободи; Алия Мустафа Бильов, Движение за права и свободи; Ахмед Муса Ахмед, Движение за права и свободи; Георги Красимиров Дюлгеров, Движение за права и свободи; Емил Малинов Вакльов, Движение за права и свободи; Иван Стоилов Богданов, ПП ГЕРБ, Муса Ибрахим Караахмед, Движение за права и свободи; Муса Мехмед Барабун, Движение за права и свободи; Мустафа Али Калъчов, ПП ГЕРБ; Рабие Махмуд Ахмед, Движение за права и свободи; Салих Асан  Шольов, Движение за права и свободи; Салих Усаин Юсаин, ПП \"Народна партия свобода и достойнства\"; Хасан Ибрахимов Юруков, Движение за права и свободи; Христо Янев Дунгьов, Коалиция \"БСП за България\", Яхя Мустафа Сантур, Движение за права и свободи-ДПС и Яшар Муса Джембазки, Движение за права и свободи.  \r\nЛивия НИНОВА", "date": "2019.10.30", "title": "Местни избори 2019: Движението за права и свободи  получава 13 от 17-те места в Общински съвет – Белица"}
{"url": "http://www.focus-news.net/news/2019/10/30/2714229/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Турция Реджеп Таийп Ердоган разкритикува остро признанието на „арменския геноцид“ от Камарата на представителите на САЩ и го определи като „безполезно“ и „най-голямата обида“ към турския народ, предава  AFP . \r\n„От тук се обръщам към общественото мнение в САЩ и целия свят: предприетата стъпка е безполезна и ние не я признаваме“, заяви турският лидер в телевизионно обръщение. \r\n*** \r\n  Труция привика посланикът на САЩ в Анкара заради приетата в Камарата на представителите на САЩ резолюция, с която официално се признава „арменският геноцид“, предава  AFP , като се позовава на източници от Министерството на външните работи на Турция. \r\nПосланикът на САЩ в Анкара Дейвид Сатърфийлд е привикан във външното ведомство заради „резолюция, която няма исторически или правни основи“ и закон, който налага санкции заради турската операция в Сирия. \r\n*** \r\n  Всички посолства и консулства на Израел по света спряха работа в сряда сутринта заради стачка на дипломатите и военните аташета, предизвикана от конфликт между Министерството на външните работи и Министерството на финансите на страната във връзка с изплащаните стипендии на дипломатическите представители, пише  The Times of Israel . \r\nТози ход, координиран от Министерството на външните работи, Министерството на отбраната и Федерацията по труда Хистадрут, дойде, след като, както се съобщава, Министерството на финансите не е изпълнило постигнати договорки и е заявило, че ще принуди пратениците да изплатят хиляди долари, които са им възстановени за разходи. \r\nЗатварянето влезе в сила в 1:00 в сряда сутрин по израелско време. \r\n„Поради решението на израелското министерство на финансите да наруши споразуменията, договорени и подписани от генералния директор на Министерството на финансите на 21 юли 2019 г., и да приложи едностранна процедура, която променя протокол, който е бил на място в продължение на няколко десетилетия, ние сме принудени да затворим посолството“, се казва в изявления, публикувани на различни уебсайтове на мисиите. \r\n„Няма да се предоставят консулски услуги и никой няма да може да влиза в посолството / консулството“, се казва в изявлението. \r\nЗатварянията вероятно ще навредят на израелците, които пътуват в чужбина и се нуждаят от консулска помощ по въпроси като изгубени паспорти или медицински спешни случаи. Спирането на Министерството на отбраната би навредило на израелското сътрудничество в областта на отбраната с други страни и износа на оръжие. \r\nСпорът е за стипендии за изплащане на израелски дипломати и пратеници на министерството на отбраната, разположени в чужбина, които са предназначени да покрият широк спектър от разходи, от провеждането на събития в резиденцията на посланика до транспортните разходи. \r\nМинистерството на финансите настоява да промени начина, по който възстановява разходите, и да облага стипендиите, което би засегнало значително дипломатите и аташетата, които отдавна се оплакват от ниските заплати. \r\nСега също иска да наложи новата система със задна дата, което би принудило пратениците да изплащат хиляди долари. \r\n„Израелските дипломати се ангажират по всяко време да се стремят да повишат силата и устойчивостта на Израел. За съжаление решението на Министерството на финансите не ни оставя друг избор, освен да предприемем гореспоменатите действия, тъй като на жизнените интереси на държавата Израел са нанесени вреди“, се казва в изявлението. „Надяваме се, че тази криза ще бъде разрешена възможно най-скоро“. \r\nИзраелските дипломати отдавна се оплакват от ниските заплати и лошите условия на труд. Веднъж на няколко години те въвеждат трудови санкции, които обикновено са последвани от обща стачка - със смесени резултати. През януари 2011 г. те осуетиха планираното посещение в Израел от тогавашния руски президент Дмитрий Медведев, но иначе успехите на работния съюз на Министерството на външните работи са рядкост. \r\nТри години по-късно, след седмици на засилени трудови санкции, включващи прекратяване на всякакви контакти с чуждестранни правителства и спиране на всички консулски служби на израелците в чужбина, те затвориха за първи път в историята на Израел централата на министерството в Йерусалим и 103 посолства и консулства по целия свят.  \r\nПрез ноември 2014 г. представителите на профсъюзите на Histadrut подписаха цялостно споразумение с представители на финансовото министерство за увеличаване на заплащането на израелските дипломати, с което очевидно сложиха край на дългата борба на работниците на съюза. \r\nВъпреки това дипломатите казват, че пет години по-късно тя все още не е изпълнена изцяло. \r\nОсвен заплащането, самото министерство се бори с огромни съкращения на бюджета. \r\nПрез септември Министерството на външните работи обяви, че е принудено да замрази по-голямата част от дипломатическите си дейности в световен мащаб поради липса на средства. \r\nМинистерството заяви, че инструкцията е дадена от генералния счетоводител на финансовото министерство поради „сериозния дефицит“ в бюджета му. \r\nДейностите, които бяха прекратени, включваха командировките на дипломатите в чужбина, формулирането на нови дипломатически инициативи и договори, домакинството на делегации на чуждестранни дипломати и журналисти в Ерусалим, реновирането и поддръжката в централата на министерството и т.н. \r\nПрез последните 20 години бюджетите на всички министерства са се удвоили - само този на Министерството на външните работи е бил съкратен, а сега възлиза на 367 милиона долара годишно. \r\nВ момента Израел поддържа 69 посолства, 23 консулства и пет специални мисии, включително своя представител в Организацията на обединените нации. \r\nПрез май доклад на държавния контрольор Йосеф Шапира установява, че някои израелски посланици и техният персонал живеят в необитаеми условия, докато са на постове в чужбина. В доклада на Шапира се казва, че много от 250-те или повече имота и резиденции на служители под разпореждането на Министерството на външните работи са в разрушено състояние. \r\n*** \r\n  Президентът на Русия Владимир Путин ще пристигна на работна визита в Будапеща в сряда по покана на унгарския премиер Виктор Орбан, съобщава пресслужбата на Кремъл, предава  ТАСС . \r\n„По време на разговорите се планира да бъдат обсъдени редица въпроси от руско-унгарското сътрудничество, предимно в търговската, икономическата, културната и хуманитарната сфера, както и обмен на мнения по редица належащи международни и регионални теми“, се казва в изявлението. \r\nРъководствата на Русия и Унгария разменят посещения ежегодно. Предишните преговори на лидерите се проведоха в Москва през септември 2018 г., след това Путин и Орбан очертаха планове за сътрудничество между двете страни за бъдещето и обсъдиха належащи международни въпроси, включително ситуацията в Украйна и Сирия. Според президента на Руската Федерация Унгария е „важен и надежден партньор на Русия в Европа“. \"Ние сме заинтересовани от руско-унгарските отношения, които се задълбочават във всички посоки“, каза тогава Путин, отбелязвайки, че това се отнася преди всичко за развитието на взаимноизгодни търговски и икономически връзки. \r\nРуският лидер последно посети Будапеща през август 2017 г., а преди това - през февруари същата година. \r\n \r\n Заседание на междуправителствената комисия \r\nВ очакване на настоящото посещение на Путин в столицата на Унгария във вторник се проведе среща между съпредседателите на руско-унгарската междуправителствена комисия за икономическо сътрудничество - руският министър на здравеопазването Вероника Скворцова и министърът на външните работи на Унгария Петер Сиярто. \r\nСпоред Скворцова, цитирана от пресслужбата на Министерството на здравеопазването, през 2018 г. търговията между двете страни е нараснала с 29,6% до почти 7 милиарда долара, - обемът на натрупаните руски инвестиции към 1 април 2019 г. възлиза на 277 милиона долара, обемът на натрупаните унгарски инвестиции в икономиката на РФ - $617 млн. Министърът отбеляза конструктивното взаимодействие на двете страни в нефтения и газовия сектор, изпълнението на проекта АЕЦ \"Пакш-2\" и т.н. \r\nСпоред Скворцова по време на посещението на Путин се планира да се подпишат редица документи, включително споразумение между Руската Федерация и Унгария в областта на социалното осигуряване. „Новото споразумение за социално осигуряване несъмнено ще има положителен ефект върху нашите граждани, които работят и живеят в Русия и Унгария“, каза Скворцова. \r\nСред другите документи, подготвени за подписване, са меморандум за разбирателство между Министерството на транспорта на Руската федерация и Министерството на иновациите и технологиите на Унгария за сътрудничество в областта на железопътния транспорт, план за действие за изпълнение на цялостна програма за руско-унгарско сътрудничество в междурегионалната сфера и споразумение за застраховане на кредит между агенциите за експортно кредитиране две държави. Освен това бяха постигнати споразумения за сътрудничество между съответните отдели на Руската Федерация и Унгария в областта на онкологията, както и в областта на физическото възпитание и спорта. \r\n*** \r\n  Шаип Камбери, кмет на сръбската община Буяновац, заяви пред Радио „Свободна Европа“, че веднага след формирането на новото правителство в Косово, представители на Прешевската долина ще поискат среща с новия премиер, за да представят искането си и да го информират за проблемите на албанската община в този регион, пише прищинският ежедневник  Epoka e Re . \r\nПо неговите думи Албин Курти, който се очаква да стане следващият министър-председател на Косово, е обещал промяна на ситуацията в Долината. „Очакваме новото правителство да е много по-активно в конкретната помощ за Прешевската долина, защото в момента сме изправени пред една от най-трудните ситуации в историята ни. Масовото изселване на хора заради множеството политически и икономически проблеми отслабва националното ядро. Крайно време е официални Прищина и Тирана да разберат това и да приемат конкретни проекти за директна помощ за Прешевската долина“, заяви той. \r\n*** \r\n  След изявлението на президента Стево Пендаровски, че частта на Преспанския договор, която се отнася за вътрешната употреба на новото име ще бъде оставена на „изчакване“, с подобно изказване излезе и министърът на външните работи Никола Димитров, който на заседание на комисията по Европейски въпроси подчерта, че частите на Договора, свързани със започването на преговорите за членство, сега не могат да се приложат, пише македонското издание  „Вечер“ . \r\n„В Преспанския договор има условие вътрешните документи да започнат да се издават с новото име след започването на преговорите с ЕС. Той не може да бъде приложен изцяло, ако не сме в ЕС“, обясни Димитров. \r\nЗаев от друга страна смята, че фактът, че Скопие не е получило дата, не е пречка Македония да изпълни Преспанския договор, въпреки че не е е длъжна да го прави, ако няма начало на преговорите за присъединяване. \r\n„Има „Архив на Македония“. Не може да има Архив на Македония, ние имаме конституция в държавата и това трябва да се промени.Тя трябва да действа според споразумението.В общините имаме задължения, които общините трябва да изпълняват. Очакваме същото и от гръцката страна“, обясни премиерът, след като не получи датата. \r\nС подписването на споразумението двете страни се ангажираха да ускорят промяната на всички документи, които трябва да носят новото официално наименование \"Република Северна Македония\". Този процес трябваше да последва отварянето на глави за конкретните области. \r\nЧлен 1, точка 10 от Договора от Преспа ясно гласи, че промяната на документи и имената на институции ще има два преходни периода, един „технически“ и един „политически“. \r\nВ раздела за политиката за вътрешна употреба се посочва, че документите ще трябва да бъдат променени при отварянето на всяка глава от съответната област в преговорите с Европейския съюз и ще бъдат финализирани в рамките на пет години след това. \r\n*** \r\n  Гръцкият премиер Кириакос Мицотакис се срещна с албанския си колега Еди Рама в Атина, като последният заяви, че независимо от разочароващото за Тирана решение на Европейския съвет да не одобри започването на присъединителни преговори с неговата страна, Албания ще продължи да прилага необходимите реформи, пише електронното издание на гръцкия вестник  Kathimerini . \r\nМицотакис, от своя страна, потвърди подкрепата на Атина за приемането на целите Западни Балкани в Европейския съюз, ако те изпълнят критериите за това и приветства обещанието на Рама да продължи напред с регистрирането на гръцкото малцинство в Албания и неговата собственост, ключов въпрос за Гърция във връзка със съседната страна. Това твърдят източници, цитирани от гръцката държавна агенция АНА-МПА. \r\nПремиерът на южната ни съседка освен това заяви, че двустранното споразумение за шофьорските книжки ще бъде внесено за ратификация в парламента скоро и прие покана да посети Албания в близкото бъдеще. \r\nДвамата лидери се срещнаха преди IV Световна среща на върха между ЕС и арабските страни. \r\n*** \r\n  Италианският автомобилен гигант Fiat Chrysler обяви, че води преговори за сливане с френската Groupe PSA, която произвежда автомобилните марки Пежо и Ситроен, предава  AFP . \r\nОт италианската компания обявиха в съобщение, че потвърждават, „че се водят преговори, целящи създаването на една от водещите автомобилни групи в света“ с ПСА, но отказаха да предоставят други подробности. \r\n*** \r\n Министърът на отбраната на Турция Хулуси Акар опроверга съобщенията на медиите, че планира да купи изтребители Су-35 от Русия, съобщава местният портал Haberler, предава  РИА Новости . \r\nПо думите на Акар, Турция все още продължава да е заинтересувана да участва в програмата за производство и купуване на американски изтребители F-35. \r\nИзточник на РИА Новости в турския секретариат по военна промишленост по-рано съобщи, че преговорите между Москва и Анкара за доставка на руски изтребители продължават, но засега няма нищо сигурно. \r\nПрезидентът на Турция Реджеп Таийп Ердоган в началото на септември посети авиоизложението МАКС-2019 заедно с руския лидер Владимир Путин и се заинтересува от изтребителите Су-35 и Су-57. По-рано САЩ изключиха Турция от програмата за F-35 заради това, че Анкара купи руски зенитно-ракетни системи С-400. \r\n*** \r\n Камарата на представителите на САЩ във вторник одобри пакет от санкции срещу Турция и нейния финансов сектор във връзка с военната операция на Анкара в Североизточна Сирия и закупуването на руски противоракетни ракетни системи С-400. Гласуването беше излъчено на уебсайта на долната камара на американския законодателен орган, предава  ТАСС . \r\nИнициативата се нарича PACT Act. Това съкращение произлиза от Protect Against Conflict by Turkey Act (Закон за защита от конфликти от страна на Турция). \r\nТой задължава президента на САЩ Доналд Тръмп да наложи ограничения на участващите във военната операция в Сирия, по-специално срещу министъра на националната отбрана Хулуси Акар. Освен това, се казва в документа, администрацията на Вашингтон, съгласно Закона CAATSA (\"За противодействие на противниците на Америка чрез санкции\"), трябва да въведе ограничения във връзка с покупката на С-400 от Анкара. Автор на законопроекта е председателят на комисията по външни работи Елиът Енгел. \r\n \r\n Същността на инициативата \r\nВ обяснителна бележка към законопроекта се казва, че Тръмп „трябва да наложи санкции на определени служители, участващи в инвазията [в Сирия], включително на турския министър на националната отбрана“. \r\n„Държавният департамент трябва да информира президента и Конгреса за други турски служители, участващи във инвазията, както и за чуждестранни граждани, които умишлено са предоставили на Турция стоки, услуги и отбранителни технологии, които биха могли да бъдат използвани при нахлуването в Северна Сирия“, се казва в документа. „Санкциите трябва да се прилагат и спрямо тези чужденци във връзка със замразяването на техните активи и забраната за влизане [в Съединените щати]“. \r\nКонгресмените също така задължават американския лидер да „наложи финансови санкции на голямата турска държавна банка Halkbank, както и на всички други финансови институции, които според Държавния департамент умишлено са улеснили значителни транзакции с участието на турските въоръжени сили или турската отбранителна индустрия, участващи в нашествието“. В средата на октомври Министерството на правосъдието на САЩ повдигна обвинение на Halkbank за нарушаване на американските санкции срещу Иран, измами и пране на пари. \r\nОт американското външно министерство, Министерството на финансите и разузнаването се изисква да предоставят подробна информация за активите, инвестициите, бизнес интересите и доходите на турския президент Реджеп Тайип Ердоган, както и членовете на неговото семейство. Администрацията на Вашингтон трябва да предаде на САЩ „доклад за въздействието на [турската инвазия в Сирия] върху националната сигурност“ на САЩ. \r\nОсвен това в бележката се казва, че на американските власти е забранено „да предоставят на турското правителство стоки, услуги и технологии за целите на отбраната“, ако те могат да бъдат използвани по време на операцията в Сирия. \r\n \r\n Санкции за С-400 \r\nЗаконодателите задължиха администрацията на Вашингтон да приложи ограничението, което е предвидено в закона за CAATSA, приет в САЩ през 2017 г., във връзка с покупката на С-400 от Анкара. Този законов акт предполага по-специално въвеждането от американското правителство на санкции срещу онези държави, които сключват големи договори с Русия за закупуване на оръжие и военно оборудване. „Купуването на руски системи за ПВО от Турция", "date": "2019.10.30", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/10/30/2714223/erdogan-priznanieto-na-armenskiya-genotsid-ot-sasht-e-bezpolezno.html", "text": "Президентът на Турция Реджеп Таийп Ердоган разкритикува остро признанието на „арменския геноцид“ от Камарата на представителите на САЩ и го определи като „безполезно“ и „най-голямата обида“ към турския народ, предава  AFP . \r\n„От тук се обръщам към общественото мнение в САЩ и целия свят: предприетата стъпка е безполезна и ние не я признаваме“, заяви турският лидер в телевизионно обръщение. \r\n \r\nПревод и редакция:", "date": "2019.10.30", "title": "Ердоган: Признанието на „арменския геноцид“ от САЩ е безполезно"}
{"url": "http://www.focus-news.net/news/2019/10/30/2714232/sliven-e-na-22-ro-myasto-v-stranata-po-niska-bezrabotitsa.html", "text": "Лек спад бележи безработицата в Сливенска област през септември. Това съобщи пред  Радио „Фокус“ - Сливен  директорът на Бюрото по труда в Сливен Тихомира Димитрова. По думите ѝ това е характерно за този месец на годината, когато има по-високо предлагане на работа в преработващата промишленост и образованието. Равнището на безработицата е било 9.1%, като по този начин Сливен е на 22-ро място в страната по ниска безработица. \r\nНай-ниска е била безработицата в Сливен и Нова Загора, а в Котел и Твърдица традиционно е била по-висока. \r\nНай-търсени от страна на работодателите са били хората без образование и квалификация - 32% от всички работни места, обявени на трудовата борса. Търсени са били още медиатори, педагози и психолози, както и работници за преработващата промишленост. \r\nЛюдмила ЙОРГОВА", "date": "2019.10.30", "title": "Сливен е на 22-ро място в страната по ниска безработица"}
{"url": "http://www.focus-news.net/news/2019/10/30/2714227/mestni-izbori-2019-dvizhenieto-za-prava-i-svobodi-poluchava-5-ot-17-te-mandata-v-obshtinski-savet-garmen.html", "text": "Движението за права и свободи получава 5 от 17-те мандата в Общински съвет – Гърмен при 100 % обработени протоколи, предаде репортер на  Радио „Фокус“ – Пирин.   Местна коалиция ГЕРБ (Български земеделски съюз) е втора политическа сила с 4 места. 3 места в местния парламент получава Политическа партия Съюз на демократичните сили. По 2 мандата има за коалиция \"Ние, Гражданите\" и партия Зелените“. Само 1 общински съветник ще има ПП \"Българска демократичен център\" – БДЦ. На база разпределението на мандатите общински съветници ще бъдат: Али Алиев Авдиков, Алипи Ибраимов Тюфекчиев, Ахмед Ахмедов Башев, Благой Викторов Папазов, Васил Красимиров Башов, Владислав Гълъбов  Качериев, Денислав Йосков Шенгов, Джаит Мустафа Чауш, Иса Неджил Юзеир, Красимир Албенов Пендев, Кямран Османов Абдиков, Минка Сабриева Капитанова, Ружди Ибрахим Мазъл, Cабахатин Халил Болгур, Фазли Аиролов Ролев, Феим Ахмед Иса и Явор Събинов Куйбишев. Възможно е да има промяна в състава, тъй като двама от общинските съветници за кандидатите за кметове и ще се явят на втори тур на 3 ноември.  \r\nЛивия НИНОВА", "date": "2019.10.30", "title": "Местни избори 2019: Движението за права и свободи  получава 5 от 17-те мандата в Общински съвет – Гърмен"}
{"url": "http://www.focus-news.net/news/2019/10/30/2714234/komsomolskaya-pravda-rusiya-gotvi-stranite-ot-ond-za-mashtabni-virtualni-voenni-ucheniya.html", "text": "„Подписаният от президентът на Турция и Русия меморандум се реализира не без трудности, но виждаме, че навярно това е единственият способ да се установи мир и да се запази суверенитета на Сирия“, заяви Сергей Шойгу на среща с президента на Азербайджан Илхам Алиев в Баку. Там се проведе заседанието на Съвета на министрите на отбраната от Общността на независимите държави (СМО на ОНД). В него традиционно участваха делегации от военните ведомства на Азербайджан, Беларус, Казахстан, Киргизстан, Русия, Таджикистан и Узбекистан, пише руското издание  \"Комсомолская правда\" . \r\n„Основната оперативна и стратегическа подготовка на офицерите от армията на ОНД за съвместните компютърни командно-щабни учения „Регионална сигурност 2020“ (провежда се като част от подобряването на интегрираната система за противовъздушна отбрана) ще се проведе във Военната академия на Генералния щаб на въоръжените сили на Русия, а студенти и ученици от съседни държави ще получат възможността да се срещнем на Международния фестивал на иновативните научни идеи, който ще се проведе на базата на Военния иновативен технополис  „ЕРА“, се казва в решенията на съвета, с които бяха запознати журналистите. \r\n„Взети са и други решения относно взаимодействието на нашите армии за увеличаване на бойните им способности“, каза министърът на отбраната на Русия. \r\nШойгу покани всички свои колеги да вземат активно участие в празненствата в чест на 75-годишнината от победата във Втората световна война. В навечерието на съвета Сергей Шойгу се срещна в Ереван с министър-председателя на Армения Никол Пашинян, където обсъдиха редица споразумения в областта на военно-техническото сътрудничество и се съгласиха да \"повишат ефективността\" на комбинираната система за ПВО на Русия и Армения. \r\nМинистърът говори за уникалния опит на борбата между Русия и Армения срещу тероризма в Сирия и отбеляза, че след като в съответствие със споразуменията от Сочи бъде завършено оттеглянето на въоръжените подразделения от зоната за сигурност в Североизточна Сирия, там ще могат да работят граничари, военна полиция и сапьори. Сред тях има руски и арменски офицери. \r\nМинистърът инспектира и руската военна база, разположена в Гюмри, където проведе разговори с арменския си колега Давид Тоноян. \r\n„102-ата руска база е гарант за стабилност в Кавказ и е готова заедно с арменските въоръжени сили да отговори на всякакви предизвикателства и заплахи“, заяви Шойгу по време на тази среща. \r\n \r\nПревод и редакция:", "date": "2019.10.30", "title": "„Комсомолская правда“: Русия готви страните от ОНД за мащабни виртуални военни учения"}
{"url": "http://www.focus-news.net/news/2019/10/30/2714233/mestni-izbori-2019-pp-gerb-poluchava-10-mandata-v-obshtinski-savet-razlog.html", "text": "ПП ГЕРБ получава 10 мандата в Общински съвет – Разлог, предаде репортер на  Радио „Фокус“ – Пирин.   Останалите 11 места са разпределени между: \"БСП за България\" – 4; „Демократична България-Обедиение“ (\"Да, България, ДСБ, \"Зелено движение\") – 3; Местна коалиция „Партия Български Социалдемократи“ (\"Съюз на свободните демократи“, Земеделски съюз „Александър Стамболийски“) – 2 и \"Възраждане\" – 2. В бъдещия общински съвет на Община Разлог влизат: Александра Маринова Георгиева, Александър Огнянов Крайнов, Атанасия Спасова Спасова, Васка Георгиева Бележкова- Кирева, Георги Петров Крънчев, Гергана Владимирова Костова, Димитър Бориславов Марков, Иван Йорданов Димитров, Кирил Георгиев Калоянов, Марио Николов Терзиев, Мария Димитрова Копанарова-Тасева, Мария Димитрова Крънчева, Никола Димитрова Колчев, Николай Иванов Дундалов, Петър Георгиев Попов,  Пламен Асенов Хаджиев, Пламен Спасов Ботев, Радко Петров Тумбев, Фиданка Димитрова Цирова и Христо Василев Зайков.  \r\nЛивия НИНОВА", "date": "2019.10.30", "title": "Местни избори 2019: ПП ГЕРБ получава 10 мандата в Общински съвет – Разлог"}
{"url": "http://www.focus-news.net/news/2019/10/30/2714235/mestni-izbori-2019-tsvetomir-paunov-gerb-uvelichavame-broya-na-obshtinskite-si-savetnitsi-s-80-spryamo-2011-g.html", "text": "ГЕРБ увеличават броя на общинските си съветници с 80 спрямо 2011 г. Това каза областният координатор на ГЕРБ в София и председател на предизборния щаб на партията Цветомир Паунов време на пресконференция, предаде репортер на  Агенция „Фокус” . Цветомир Паунов поясни, че 1807 общински съветници са в момента излъчените от ГЕРБ. „По време на предизборната кампания, която все още не е приключила, включително в изборната нощ, от страна на нашите опоненти от БСП се наслушахме на много приказки, истории, разкази, числа, опити за внушения, които абсолютно и категорично не отговарят на истината. Разбира се, те това го могат и умеят най-добре. Търпеливо изчакахме изборните резултати, за да можем да сме конкретни, точни и ясни, каквито сме били винаги. Какво говорят официалните резултати от приключилите първи тури и избори за общински съветници. Кметове на общини: първи тур – 2011 г. ГЕРБ печели 25 общини на първи тур. 2015 г. ГЕРБ печели в 65 общини, 2019 ГЕРБ печели в 91 общини на първи тур”, подчерта Паунов. По думите му от тях 2011 г. в областни градове ГЕРБ е спечелила в 4 областни града, 2015 г. в 11, а 2019 г. в 8 областни града. „Как изглежда картата на България след първи тур? От 8 областни града, в които ГЕРБ печели на първи тур, единствено кандидатите в Пазарджик и Ямбол не отиват на балотаж, в Кърджали печели ДПС. Във всички останали областни центрове кандидатите от ГЕРБ отиват на балотаж с кандидати на БСП в 8 областни града и с 2 представители на  други политически партии. Той отчете, че в нито един областен град БСП е първа политическа сила при общинските съветници. \r\nДеница КИТАНОВА", "date": "2019.10.30", "title": "Местни избори 2019: Цветомир Паунов, ГЕРБ: Увеличаваме  броя на общинските си съветници с 80 спрямо 2011 г."}
{"url": "http://www.focus-news.net/news/2019/10/30/2714236/api-ne-tragvayte-s-letni-gumi-kam-planinskite-prohodi-prognozata-na-sinoptitsite-e-za-vloshavane-na-vremeto.html", "text": "По високопланинските проходи през следващото денонощие се очаква влошаване на времето и е възможно дъждът да премине в сняг. Прогнозата на синоптиците е за значително застудяване. В тази връзка  Агенция „Пътна инфраструктура“  апелира шофьорите, на които им предстои пътуване през планинските проходи, да не тръгват на път с автомобили с летни гуми и да карат със скорост, съобразена с метеорологичните условия. \r\nПътноподдържащите дружества са готови да реагират веднага и да обработят настилките по проходите с надморска височина над 550 метра, за да се осигури безопасното пътуване на шофьорите. По опорните пунктове има нужните количества сол, пясък и химикали и машини за обработка на настилките. Директорите на пътните управления следят метеорологичните прогнози по райони и ще предприемат необходимите действия за осигуряване на движението през проходите, където има предпоставки за хлъзгавост и заледявания по усойните места. \r\nАгенция „Пътна инфраструктура“ призовава шофьорите да подготвят  автомобилите си за движение при зимни условия, да не чакат първите минусови температури, и да следят за доброто техническо състояние на превозното средство.", "date": "2019.10.30", "title": "АПИ: Не тръгвайте с летни гуми към планинските проходи, прогнозата на синоптиците е за влошаване на времето"}
{"url": "http://www.focus-news.net/news/2019/10/30/2714230/mestni-izbori-2019-mestna-koalitsiya-bsp-za-balgariya-shte-ima-8-savetnitsi-v-obshtinski-savet-kresna-a-gerb-5.html", "text": "Местна коалиция „БСП за България“ (АБВ) ще има 8 съветници в Общински съвет – Кресна, а ПП ГЕРБ 5, предаде репортер на  Радио „Фокус“ – Пирин . В местния парламент влизат: Бисер Йорданов Костов, Валентин Крумов Стоичков, Валентина Борисова Таскова, Валери Йорданов Димитров, Васил Димитров Христов, Георги Асенов Костов, Георги Димитров Георгиев, Иван Стефанов Спасов, Иванка Димитрова Димитрова, Мая Борисова Божинова, Петър Олег Петров, Стоянка Василева Веселинова и Тодор Стоянов Гюрев.  \r\nЛивия НИНОВА", "date": "2019.10.30", "title": "Местни избори 2019: Местна коалиция „БСП за България“ ще има 8 съветници в Общински съвет – Кресна, а ГЕРБ 5"}
{"url": "http://www.focus-news.net/news/2019/10/30/2714240/prof-sevdalina-turmanovaobshtinski-savet-burgas-shte-bada-osven-predsedatel-sashto-taka-i-obedinitel.html", "text": "Ще бъда освен председател, също така и обединител. Това каза пред журналисти новоизбраният председател на Общински съвет - Бургас проф. Севдалина Турманова, след края на първото заседание за този мандат, предаде репортер на  Радио „Фокус“ – Бургас . „Благодаря на всички общински съветници, които ме подкрепиха за това да бъда техен председател. Както стана дума по-рано, ще бъда председател, а също така и обединител. Ще работя с всички експерти от всички политически сили, които искат да водим диалог и които имат конструктивни предложения за развитието на нашия град“, отбеляза проф. Турманова. Тя заяви, че всички проекти, заложени в управленската програма на кмета Димитър Николов, трябва да бъдат реализирани. „Доволна съм от първото заседание на съвета. Максимално бързо действаме, защото много докладни записки и проекти чакат да бъдат обсъдени и приети. Гражданите на Бургас заслужават много, затова ни чака усърдна работа. Този път Общинският съвет е по-шарен и различен, но това е едно предизвикателство за работа и диалог“, посочи още проф. Севдалина Турманова.  \r\nМария ПОПЧЕВА", "date": "2019.10.30", "title": "Проф. Севдалина Турманова,Общински съвет - Бургас: Ще бъда освен председател, също така и обединител"}
{"url": "http://www.focus-news.net/news/2019/10/30/2714237/mestni-izbori-2019-d-r-daniela-daritkova-pp-gerb-se-strukturira-kato-alternativa-na-vsichki-partii.html", "text": "ПП ГЕРБ се структурира като алтернатива на всички партии. Това каза председателят на ПГ на ГЕРБ  д-р Даниела Дариткова време на пресконференция, предаде репортер на  Агенция „Фокус” . \"Неоспорим факт е, че ГЕРБ повишава броя на общинските съветници и в така наречените смесени региони. Ще ви дам конкретни примери за това. В Хасково ще имаме 17 общински съветници повече в различните общини. В Силистра 7 общински съветници повече, в Шумен 6. В Кърджалийска област с един в сравнение с 2015”, каза д-р Дариткова. Тя посочи, че в Смолянска област БСП се очертава като трета политическа сила.  \r\nДеница КИТАНОВА", "date": "2019.10.30", "title": "Местни избори 2019: Д-р Даниела Дариткова: ПП ГЕРБ се структурира като алтернатива на всички партии"}
{"url": "http://www.focus-news.net/news/2019/10/30/2714242/57-godishen-mazh-e-zaginal-pri-katastrofa-mezhdu-lek-avtomobil-i-troley-v-ruse.html", "text": "57-годишен мъж е загинал при катастрофа между лек автомобил и тролей в Русе. Това съобщиха от пресцентъра на  МВР . Инцидентът е станал тази сутрин. Сигналът е подаден в 6.19 часа. Веднага към мястото са насочени екипи на полицията и спешна помощ. По първоначални данни лек автомобил „Пежо“, движещ се в посока „Дунав мост“, се е блъснал в задната част на тролей, който по същото време е завивал в обратна посока. Загинал е водачът на лекия автомобил. Извършен е оглед. По случая е образувано досъдебно производство, в рамките на което ще се установяват всички детайли, довели до трагичния инцидент.", "date": "2019.10.30", "title": "57-годишен мъж е загинал при катастрофа между лек автомобил и тролей в Русе"}
{"url": "http://www.focus-news.net/news/2019/10/30/2714239/nimh-prez-parvoto-desetdnevie-na-noemvri-temperaturite-shte-badat-po-visoki-ot-obichaynite.html", "text": "През първото десетдневие на ноември температурите ще бъдат по-високи от обичайните. Това съобщи за  Агенция „Фокус“  синоптикът Красимир Стоев от  Националния институт по метеорология и хидрология .  \r\nВ началото на месеца Слънцето в София изгрява в 7 ч. и 00 мин. и залязва в 17 ч. и 20 мин. Продължителността на деня е 10 ч. и 20 мин. В края на месеца Слънцето изгрява в 7 ч. и 35 мин. и залязва в 16 ч. и 55 мин. Продължителността на деня е 9 ч. и 20 мин. \r\nФазите на Луната през месеца са: 4.11 — първа четвърт, 12.11 — пълнолуние, 19.11 – последна четвърт и 26.11 — новолуние. \r\nНоември е преходен месец между есента и зимата. Нощното изстиване на земната повърхност е значително и броят на дните с облачно и мъгливо време се увеличава. Намаляват спокойните есенни дни. Динамиката на атмосферните процеси се увеличава. Арктичният въздух по-често достига до Балканския полуостров и не рядко  вали сняг. В същото време при топли средиземноморски нахлувания температурите са достигали до 27-30˚. Периодите със слънчево и топло време през ноември са наречени „циганско (сиромашко) лято”. \r\nТази година през ноември се очаква средната месечна температура да бъде около нормата, която за Северна България и Горнотракийската низина е между 5 и 8°, за високите полета – между 3 и 5°, по Черноморието и долината на р. Струма – между 8 и 10°, в планинските райони — от минус 5 до 3°. \r\nМесечната сума на валежите ще бъде около и над нормата, като повече ще са валежите през втората половина от месеца. Месечната норма на валежите за по-голямата част от страната е между 40 и 70 л/кв.м, в южните и планинските райони – между 60 и 90 л/кв.м.  \r\nНай-ниските температури през месеца ще бъдат между минус 8 и минус 3°, по-високи по Черноморието, а най-високите - между 20 и 25° и ще се реализират през първото десетдневие.      \r\nПрез ноември се очаква динамиката на атмосферните процеси над Балканския полуостров да е повишена и времето в нашата страна ще е често динамично.  \r\nВъпреки значителното застудяване в началото на месеца през първото десетдневие температурите ще бъдат по-високи от обичайните. Слаби валежи от дъжд ще има в началото и в края на периода. \r\nПрез първата половина от второто десетдневие ще е все още сравнително топло и без валежи. През втората половина от периода температурите значително ще се понижат, ще има и валежи, на места значителни. В края на десетдневието в Предбалкана и по високите полета дъждът ще преминава в сняг.    \r\nПрез третото десетдневие ще преобладава облачно и мъгливо време. Често ще  има и валежи. В началото на периода ще настъпи относително повишение на температурите. Отново застудяване се очаква в края на месеца, когато дъждът по високите полета и в Северна България ще преминава в сняг.", "date": "2019.10.30", "title": "НИМХ: През първото десетдневие  на ноември температурите ще бъдат по-високи от обичайните"}
{"url": "http://www.focus-news.net/news/2019/10/30/2714238/mestni-izbori-2019-pp-gerb-i-pp-vmro-shte-imat-nay-golyam-broy-savetnitsi-v-obshtinski-savet-sandanski.html", "text": "ПП ГЕРБ и ПП ВМРО ще имат най-голям брой съветници в Общински съвет – Сандански, предаде репортер на  Радио „Фокус“ - Пирин . 29 мандата в местния парламент са разпределени между следните партии и коалиции: Кандатите за общински съветници се разпределят между партии, коалиции и местни коалиции, както следва: ПП „ВМРО – Българско национално движение“ – 7, ПП ГЕРБ – 7, Земеделски съюз „Ал.Стамболийски“ – 5, Местна коалиция НФСБ (Земеделски Народен съюз, НФСБ) – 3, Местна коалиция „Ред, законност и справедливост“ – 3, ПП \"Обединени земеделци\" – 2 и \"БСП за България\" – 2. Съставът на Общински съвет – Сандански ще изглежда така: Антон Бориславов Цанев, Георги Атанасов Панчев, Георги Валентинов Батев, Георги Иванов Георгиев, Димитър Любенов Станоев, Живко Кирилов Иванов, Зорица Тошкова Органджиева, Ивелин Емилов Терзийски, Илина Борисова Никова, Йордан Илиев Тушев, Кирил Андонов Котев, Кирил Руменов Ханджийски, Красимир Костадинов Попов, Мария Иванова Нонева, Методи Менчев Атанасов, Младен Стоименов Тимчев, Николай Димитров Шаламандов, Панчо Любчов Панчев, Петър Василев Додушев, Румен Иванов Пачов, Светослав Димитров Иванов, Снежана Любенова Стоянова, Стоян Борисов Ангов, Стоян Костадинов Стоев, Христо Спиров Мегеров,  Юлиян Живков Ефендийски, Явор Иванов Аргиров, Яне Георгиев Янев и Янко Димитров Ангелов. Възможни са промени в състава, тъй като един от общинските съветници ще се яви на втори тур за кмет на Община Сандански.  \r\nЛивия НИНОВА", "date": "2019.10.30", "title": "Местни избори 2019: ПП ГЕРБ и ПП ВМРО ще имат най-голям брой съветници в Общински съвет – Сандански"}
{"url": "http://www.focus-news.net/news/2019/10/30/2714245/mestni-izbori-2019-tsvetomir-paunov-gerb-izvazhdat-se-neshta-ot-konteksta-i-se-slagat-v-opakovka-za-da-se-sazdadat-vnusheniya.html", "text": "Изваждат се неща от  контекста и се слагат в опаковка, за да се създадат внушения. Това каза председателят на националния предизборен щаб на ГЕРБ и областен координатор на партията в София Цветомир Паунов по време на пресконференция, предаде репортер на  Агенция „Фокус” . Цветомир Паунов подчерта, че ГЕРБ не губи позиции. „Резултатите са ясни и категорични. Съвсем малко не достигна на кмета Иван Портних да спечели от първи тур. Стефан Радев също не му достигна много малко. 2015 г.”, каза още Паунов. Той посочи, че опонентите на ГЕРБ ще се опитат отново да правят внушения. „Чухме през цялата кампания много приказки, разкази, истории, които не бяха аргументирани с доказателства и с конкретни числа. Вадят се неща от контекста”, поясни още Паунов.  \r\nДеница КИТАНОВА", "date": "2019.10.30", "title": "Местни избори 2019: Цветомир Паунов, ГЕРБ: Изваждат се неща от  контекста и се слагат в опаковка, за да се създадат внушения"}
{"url": "http://www.focus-news.net/news/2019/10/30/2714241/mevlyut-chavushoglu-sasht-nalozhiha-sanktsii-na-turtsiya-za-da-si-otmastyat-za-siriya.html", "text": "Американските конгресмени са наложили санкции на Турция и са гласували в полза на арменските твърдения, защото Анкара е развалила играта на Вашингтон в Сирия. Това заяви министърът на външните работи на Турция Мевлют Чавушоглу, цитиран от електронното издание на консервативния ежедневник  Yeni Safak . \r\n„Имаше опити там (в Северна Сирия) да бъде основана терористична държава“, заяви първият дипломат на Анкара пред журналистите. \r\n„Чрез предприетите от нас стъпки и ходове развалихме тази игра чрез сделки както със САЩ, така и с Русия, първо на масата, а по-късно и на земята. Те се опитват да отмъстят за това“, категоричен е \tЧавушоглу. \r\nТурция по-рано в сряда привика американския посланик в Анкара, след като Камарата на представителите - долната камара на Конгреса - прие резолюция за признаване на т. нар. „арменски геноцид“. \r\nАмериканските депутати също приеха законопроект за налагане на санкции на Турция заради операцията й „Извор на мира“ в Северна Сирия - операция, целяща да изчисти региона от терористични елементи и да проправи пътя на сирийските бежанци в Турция да се заселят там. \r\nПо повод резолюцията за „арменския геноцид“ първият дипломат на Анкара заяви, че Турция е изразила възражението и очакванията си, като е призовала посланика на САЩ и е обявила мярката за „недействителна“. \r\nТурция възразява срещу представянето на инцидентите като „геноцид“, но описва събитията от 1915 г. като трагедия, в която и двете страни претърпяват жертви. \r\nАнкара многократно предлага създаването на съвместна комисия от историци от Турция и Армения плюс международни експерти, които да разгледат въпроса. \r\n \r\nПревод и редакция:", "date": "2019.10.30", "title": "Мевлют Чавушоглу: САЩ наложиха санкции на Турция, за да си отмъстят за Сирия"}
{"url": "http://www.focus-news.net/news/2019/10/30/2714248/gd-granichna-politsiya-intenziven-e-trafikat-za-leki-avtomobili-v-dvete-posoki-na-gkpp-kulata.html", "text": "Интензивен е трафикът за леки автомобили в двете посоки на ГКПП „Кулата“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата с Република Турция на ГКПП „Капитан Андреево“ и ГКПП „Лесово“ трафикът е интензивен на изход за товарни автомобили. На границата с Румъния на ГКПП „Дунав мост 2“ трафикът е интензивен на изход за товарни автомобили. На българо-сръбската и на границата със Северна Македония трафикът е нормален на всички гранични контролно-пропускателни пунктове. \r\nПоради ремонтни дейности в района на ГКПП „Силистра“ на трасета „вход“ е възможно забавяне и ограничаване на потока от автомобили.   \r\nПоради ниското ниво на река Дунав фериботната платформа, обслужваща фериботната връзка Оряхово – Бекет, е преустановила работа.", "date": "2019.10.30", "title": "ГД „Гранична полиция“: Интензивен е трафикът за леки автомобили в двете посоки на ГКПП „Кулата“"}
{"url": "http://www.focus-news.net/news/2019/10/30/2714212/mestni-izbori-2019-v-5-sela-v-obshtina-maritsa-shte-se-provede-vtori-tur-na-mestnite-izbori.html", "text": "В 5 села в община Марица ще се проведе втори тур на местните избори на 3 ноември, предаде репортер на  Радио „Фокус“ – Пловдив .  \r\nВ  село Костиево  кандидатът на местна коалиция ГЕРБ (Обединени земеделци) ще се яви на балотаж срещу Албена Миланова от ДПС. На първи тур двамата кандидати са получили съответно 43,48 % и 25,66 % подкрепа.  \r\nВ  село Труд  досегашният кмет Красимир Минков от БСП (45,45 %) ще се бори за пореден мандат срещу Николай Тошев от местна коалиция ГЕРБ (Обединени земеделци) – 29,47 %.  \r\nВ  село Калековец  балотажът ще изправи един срещу друг Колю Миланов от местна коалиция ГЕРБ (Обединени земеделци) и Йордан Цаков от Земеделски народен съюз. На вота в неделя двамата кандидати са получили съответно 37,12 % и 24,52 % подкрепа.  \r\nВ  село Скутаре  също ще се проведе втори тур на местните избори. Стоян Добрев от местна коалиция ГЕРБ (Обединени земеделци) ще се бори за кметското място с Димитър Рангелов от БСП. Те бяха подкрепени от съответно 48,92 % и 29,51 % от избирателите.  \r\nВ  село Манолско Конаре  балотажът ще бъде между Иван Кузев от местна коалиция ГЕРБ (Обединени земеделци) и Борис Борисов от БСП. Те получиха съответно 45,53 % и 25,65 % подкрепа на вота в неделя.  \r\nВ общо 14 села на територията на община Марица бяха избрани кметове на първи тур. Димитър Петров от местна коалиция ГЕРБ (Обединени земеделци) спечели изборите за кмет в село  Царацово , Иванка Пачева от местна коалиция ГЕРБ (Обединени земеделци) – в  село Бенковски , Стоян Черкезов от местна коалиция ГЕРБ (Обединени земеделци) – в  село Войсил , а Трайчо Кардашев, отново издигнат от същата местна коалиция,  в  село Радиново . В  село Строево  кмет ще бъде Десислава Дингилева от местна коалиция ГЕРБ (Обединени земеделци), в  село Граф Игнатиево  – Нестор Чочев, издигнат от същата местна коалиция, в  село Войводиново  отново представителят на местната коалиция Димитър Тосев. Представител на местната коалиция спечели изборите и в  село Желязно  – Валентина Узунова. Идентична е ситуацията в  село Крислово, където изборите спечели Димитър Андреев. В   кмет ще бъде кандидатът на БСП Иван Рашков. В   също печелят кандидатите на местна коалиция ГЕРБ (Обединени земеделци), съответно Величка Величкова, Мирчо Петров, Йордан Енев и Иван Иванов.  \r\nТони МИХАЙЛОВ", "date": "2019.10.30", "title": "Местни избори 2019: В 5 села в община Марица ще се проведе втори тур на местните избори"}
{"url": "http://www.focus-news.net/news/2019/10/30/2714231/mestni-izbori-2019-v-36-sela-v-plovdivska-oblast-predstoyat-balotazhi-v-84-kmetstva-izbraha-kmet-na-parvi-tur-obzor.html", "text": "В 36 села в Пловдивска област предстоят балотажи на 3 ноември, предаде репортер на  Радио „Фокус“ – Пловдив . В 5 села в община Марица ще се проведе втори тур на местните избори – Костиево, Труд, Калековец, Скутаре и Манолско Конаре. В общо 14 села на територията на община Марица бяха избрани кметове на първи тур – Царацово, Бенковски, Войсил, Радиново, Строево, Граф Игнатиево, Войводиново, Крислово, Динк, Рогош, Трилистник, Маноле и Ясно поле. \r\nБалотаж ще се проведе и в 5 села на територията на община Първомай – Градина, Караджалово,  Брягово,  Искра и Виница. В общо 8 села на територията на община Първомай бяха избрани кметове на първи тур – Крушево, Бяла река, Православен, Езерово, Воден,  Буково, Дълбок извор и Татарево. \r\nВ 9 села на територията на община Родопи ще се проведе втори тур на местните избори на 3 ноември – Белащица, Брестовица, Брестник, Златитрап, Марково, Първенец, Устина, Храбрино и Цалапица. В общо пет села на територията на община Родопи бяха избрани кметове на първи тур – Браниполе, Кадиево, Крумово, Оризари и Ягодово. \r\nСамо в едно село в община Садово ще се проведе балотаж в неделя – село Милево. В останалите 9 села от общината има избрани кметове на първи тур – Чешнегирово, Поповица, Селци, Богданица, Болярци, Моминско, Кочево, Караджово и Катуница. \r\nБалотаж на 3 ноември ще има единствено и в едно село в община Съединение – Неделево. \r\nВ четири села избраха кмет на първи тур – Голям чардак,  Малък чардак, Найден Герово и  Царимир. \r\nВ пет села от община Карлово ще се проведе втори тур на местните избори – Бегунци, Васил Левски,  Иганово,  Христо Даново и Розино. В общо 15 населени места има избран кмет на първи тур – Ведраре, град Баня, Горни Домлян, град Калофер, Каравелово,  Климент, Войнягово, Дъбене, Певците, Кърнаре, Столетово, Слатина, Соколица и град Клисура. \r\nСамо в едно село от община Раковски ще се проведе балотаж – Белозем. В четири малки населени места избраха кметове на първи тур – Стряма, Момино село, Шишманци и Чалъкови. \r\nВ три села ще в община Калояново също има балотаж – Житница, Долна махала и Песнопой. \r\nПет села избраха кметове на първи тур – Дуванлии, Дълго поле, Ръжево Конаре, Черноземен и Бегово. \r\nВ две села на територията на община Брезово ще се проведе втори тур на местните избори – Чоба и Борец. В останалите три села бе избран кмет на кметство на първи тур – Дрангово, Стрелци и Пъдарско. \r\nВ четири села в община Асеновград също ще има балотаж – Златовръх, Конуш, Нареченски бани и Тополово. Осем от селата избраха кметове на първи тур – Боянци, Избеглии, Козаново, Мулдава,  Нови извор, Стоево, Червен и Леново. \r\nВ селата на територията на общините Хисаря и Стамболийски има избрани кметове на първи тур. В единственото кметство в община Сопот – Анево, също бе избран кмет в неделя. \r\nТони МИХАЙЛОВ", "date": "2019.10.30", "title": "Местни избори 2019: В 36 села в Пловдивска област предстоят балотажи, в 84 кметства избраха кмет на първи тур (ОБЗОР)"}
{"url": "http://www.focus-news.net/news/2019/10/30/2714249/vazstanoveno-e-dvizhenieto-po-pat-i-4-targovishte-prolaz.html", "text": "Възстановено е движението по път I-4 Търговище – Пролаз. Това съобщиха от пресцентъра на  Агенция \"Пътна инфраструктура\" .", "date": "2019.10.30", "title": "Възстановено е движението по път I-4 Търговище – Пролаз"}
{"url": "http://www.focus-news.net/news/2019/10/30/2714228/daniel-smilov-politolog-pri-pobeda-na-dzhonsan-na-predsrochnite-izbori-stsenariyat-shte-e-brekzit-na-31-yanuari.html", "text": "При победа на консерваторите на предсрочните избори, вероятно Великобритания ще излезе от ЕС на 31 януари и ще започне преходният период. Това каза в интервю за  Агенция „Фокус“  политологът Даниел Смилов във връзка с насрочените за 12 декември предсрочни избори във Великобритания. Той посочи, че към момента това изглежда най-вероятният сценарий. „Ако Борис Джонсън спечели изборите с комфортно мнозинство, той ще може да прокара своята сделка през парламента, което би означавало, че на 31 януари Обединеното кралство вече не е член на Европейския съюз. Това ще бъде нещо много съществено, но оттам нататък ще започне преходният период“, добави политологът. Смилов припомни, че се очаква преходният период да завърши в края на 2020 година. „По сегашното споразумение той е година, до края на 2020 година по подобие на споразумението на Тереза Мей. В този преходен период ще се договарят конкретните бъдещи отношения, защото този в акт за оттегляне на Обединеното кралство на практика такива детайлни споразумения за бъдещите отношения няма“, посочи още той. Като една от важните договорки, които е необходимо да се постигнат в конкретика между Великобритания и ЕС, Смилов посочи уреждането на търговските отношения между двете страни. „По-скоро а този акт са разгледани някои общи въпроси като този колко трябва да плати Великобритания за „развода“ образно казано, как да се решат проблемите в Северна Ирландия, които се превърнаха в най-съществен препъни камък. Но не и това, да речем, на базата на какви правила ще търгуват Обединеното кралство и ЕС в бъдеще, което на практика е най-важното“, добави още политологът.  \r\nТеодора ПАВЛОВА \r\n Пълния текст на интервюто четете по-късно в „Мнение“", "date": "2019.10.30", "title": "Даниел Смилов, политолог: При победа на Джонсън на предсрочните избори, сценарият ще е Брекзит на 31 януари"}
{"url": "http://www.focus-news.net/news/2019/10/30/2714252/ergdogan-rusko-turskite-patruli-v-siriya-zapochvat-v-petak.html", "text": "Президентът на Турция Реджеп Таийп Ердоган заяви, че руско-турските патрули в Североизточна Сирия започват в петък, предава  РИА Новости . \r\n„Ще продължим патрулирането на седем километра южно от границата ни", "date": "2019.10.30", "title": "Ергдоган: Руско-турските патрули в Сирия започват в петък"}
{"url": "http://www.focus-news.net/news/2019/10/30/2714246/mestni-izbori-2019-v-obshtinski-savet-smolyan-vlizat-11-savetnitsi-ot-gerb-7-ot-mk-novoto-vreme-6-ot-bsp-3-ot-dps-i-2-ot-zns.html", "text": "Общинската избирателна квота за Общински съвет – Смолян е 534 гласа, а мандатите са 29, както са били досега. Това каза за   Радио „Фокус“ – Смолян  Симеон Велинов – председател на Общинска избирателна комисия – Смолян. Той поясни, че кандидатът за общински съветник от Местна коалиция „Новото време“ Сийка Карталова – Суркова е избрана за кмет на кметство Момчиловци и нейното място ще се заеме от следващия в листата. „Относно кандидатите на партиите, които са спечелили най-много гласове, на първо място с 11 представители в общински съвет е ПП ГЕРБ, на второ място се нареждат местната коалиция „Новото време“ със 7 общински съветници, на трето място са „БСП за България“ с 6 общински съветници, от ДПС трима съветници и на пето място са  \"Земеделски народен съюз\" с двама общински съветници. Инициативните комитети няма да имат представители в Общински съвет – Смолян, тъй като но са събрали достатъчно гласове“, обясни Велинов. \r\nПо думите му преференциите за общински съветници не сработват дотолкова, че някой от кандидатите да може да измести друг в листата, тъй като така или иначе получилите най-много преференции са поставени начело при регистрацията на кандидатската листа на съответната партия или коалиция в ОИК - Смолян. „Най-много преференции, като в това число трябва да сложим и тези, които са гласували без преференции, на първо място е Марин Захариев – водач на листата на ПП ГЕРБ с 353 преференции, но с останалите гласове без преференции има 2681 гласа. На второ място е водачът на листата на \"БСП за България\" Стефан Сабрутев, който има 1462 гласа, като в това число включени и 199 преференции за него и 1263 гласа без преференции. Като водачи на листите те получават и гласовете без преференции. На трето място е водачът на листата на МК „Новото време“, който получава 138 преференции, а общо и с гласовете без преференциите стават 939 гласа“, каза още Симеон Велинов. \r\nНели ГЕРГЬОВСКА", "date": "2019.10.30", "title": "Местни избори, 2019: В Общински съвет – Смолян влизат 11 съветници от ГЕРБ, 7 от МК „Новото време“, 6 от БСП, 3 от ДПС и 2 от ЗНС"}
{"url": "http://www.focus-news.net/news/2019/10/30/2714254/istorikat-plamen-pavlov-vastanieto-na-petar-i-asen-e-edno-ot-nay-golemite-sabitiya-v-istoriyata-ni-blagodarenie-na-vodachi-kato-dvamata-bratya.html", "text": "Въстанието на Петър и Асен е едно от най-големите събития в нашата история.  То се провежда със собствените усилия на българите, благодарение на водачи като двамата братя. Това каза историкът проф. Пламен Павлов в интервю за  Агенция „Фокус“  във връзка с отбелязването на 834 години от въстанието на Петър и Асен на 26 октомври. „Правилно е да се нарича въстанието на Петър и Асен. Влязло е в съзнанието на всички българи, че е на Асен и Петър, но на практика първият български цар на възстановеното Българско царство е Теодор, който приема името Петър в чест на Св. цар Петър, който е символ на независимата Българска държава“, обясни Павлов. По думите му братята Петър и Асен са български боляри с високо обществено положение, доколкото можем да съдим от косвени данни. „Самият факт, че имат право на аудиенция при византийския император и могат да бъдат приети при Исак II Ангел по време на военен поход, да се скарат с него и даже да го заплашат с въстание, показва, че това са изключително влиятелни български първенци“, допълни историкът. По думите му, Петър и Асен проявяват характер и воля, и полагат много усилия да надделеят в тази обречена на пръв поглед война, въпреки че на три пъти император Исак II Ангел успява да пробие българската отбрана, защото, въпреки че Византия тогава се намира в криза, в никакъв случай не означава, че империята в слаба. „Старите историци имаха малко наивна идея, че Византия по това време е била много слаба и едва ли не Петър и Асен с лекота са постигнали всичко. Това не е вярно. Империята продължава да бъде много силна, тя има професионална армия и много по-голям потенциал“, посочи Павлов.  \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.10.30", "title": "Историкът Пламен Павлов: Въстанието на Петър и Асен е едно от най-големите събития в историята ни, благодарение на водачи като двамата братя"}
{"url": "http://www.focus-news.net/news/2019/10/30/2714243/mestni-izbori-2019-pp-gerb-poluchava-nay-mnogo-mandati-v-obshtinski-savet-satovcha.html", "text": "ПП ГЕРБ получава най-много мандати в Общински съвет – Сатовча - 7, предаде репортер на  Радио „Фокус“ – Пирин.  Втора политическа сила е Движението за права и свободи с 5. \"Национално движение за права и свободи\" ще има 4 общински съветници, а \"БСП за България\" – 1. На база обработените данни през следващите 4 години общински съветници ще бъдат: Ангел Аспарухов Сандев, Ани Смилкова Моллова, Байрям Байрямов Дерменджиев, Валери Малинов Шекеров, Ванцислав Албенов Манов, Гюлтен Рушанов Зейнев, Зайра Кемилова Ибишева, Ивайло Асенов Моллов, Искрен Юриев Кальонев, Красимир Веселинов Учкунев, Людмил Иванов Земеделски, Людмил Радев Доленски, Наум Велинов Странджев, Руси Русев Камбошев, Сюлейман Басриев Мименов, Халил Юсуфов Мусов и Хюсеин Исмет Даил.  \r\nЛивия НИНОВА", "date": "2019.10.30", "title": "Местни избори 2019: ПП ГЕРБ получава най-много мандати в Общински съвет – Сатовча"}
{"url": "http://www.focus-news.net/news/2019/10/30/2714253/glaven-komisar-nikolay-nikolov-shte-dade-izyavlenie-v-chiprovtsi-vav-vrazka-s-pozhara-v-stara-planina.html", "text": "Главен комисар Николай Николов ще даде кратки изявления за обстановката, свързана с пожара в Стара планина в 15.30 часа пред сградата на кметството в Чипровци. Това съобщиха от пресцентъра на  МВР .", "date": "2019.10.30", "title": "Главен комисар Николай Николов ще даде изявление в Чипровци във връзка с пожара в Стара планина"}
{"url": "http://www.focus-news.net/news/2019/10/30/2714244/mestni-izbori-2019-pp-obedineni-zemedeltsi-shte-ima-5-ma-savetnitsi-v-obshtinski-savet-strumyani.html", "text": "ПП \"Обединени земеделци\" ще има 5-ма съветници в Общински съвет – Струмяни, предаде репортер на  Радио „Фокус“  - Пирин . В състава на общинския съвет влиза още: ПП ГЕРБ с 4 съветника, Местна коалиция \"Обединена социалдемокрация (Земеделски съюз „Александър Стамболийски“, \"Воля\", \"Земеделски народен съюз\") с 2-ма, Партия на Зелените и ПП ВМРО с по 1 съветник. В местния парламент влизат: Георги Борисов Фильов, Борислав Йорданов Чиликов, Кирил Стоилов Писков, Никол Янкова Тимева, Радослав Кирилов Пецанов, Славчо Димитров Благоев, Анита Василева Митрева, Васил Методиев Тасев, Дияна Тодорова Гегова, Златка Методиева Яневска, Методи Аризанов Котевски, Красимир Георгиев Станков и Валентин Андреев Чиликов. \r\nЛивия НИНОВА", "date": "2019.10.30", "title": "Местни избори 2019: ПП \"Обединени земеделци\" ще има 5-ма съветници в Общински съвет – Струмяни"}
{"url": "http://www.focus-news.net/news/2019/10/30/2714251/mestni-izbori-2019-novoizbraniyat-kmet-na-stara-zagora-zhivko-todorov-gerb-ima-trayno-prisastvie-sred-vsichki-vazrastovi-grupi-i-privlicha-obrazovanite-hora.html", "text": "ГЕРБ има трайно присъствие сред всички възрастови групи и привлича образованите хора.  Това каза новоизбраният кмет на Община Стара Загора Живко Тодоров по време на пресконференция в централата на ГЕРБ, предаде репортер на  Агенция „Фокус” .Живко Тодоров благодари на всички български граждани, които са подкрепили кандидатите на ПП ГЕРБ. „Да изразя удовлетвореност, че ПП ГЕРБ има трайно присъствие сред всички основни възрастови групи сред населението, включително и сред възрастните хора. Това е радващо, но още по-радващо е, че ние привличаме голямата част от по-претенциозните гласоподаватели или това са младите, активните хора и  тези със средно и висше образование. Т.е. образованите хора гласуват в мнозинството си за ПП ГЕРБ. Това нас ни радва, защото всички, които искаме да развиваме градовете си се нуждаем от тези активни, млади, трудоспособни хора с възможности, които са добре образовани, за да може да ги използваме като потенциал за развитие на градовете и за страната си”, каза Тодоров. \r\nДеница КИТАНОВА", "date": "2019.10.30", "title": "Местни избори 2019: Новоизбраният кмет на Стара Загора Живко Тодоров: ГЕРБ има трайно присъствие сред всички възрастови групи и привлича образованите хора"}
{"url": "http://www.focus-news.net/news/2019/10/30/2714261/bansko-shte-bade-domakin-na-mezhdunarodniya-konkurs-za-omazheni-dami-misis-planet-2019.html", "text": "10-тото юбилейно издание на най-престижния международен конкурс за омъжени дами „Мисис Планет“ се проведе в зимната ски столица на Балканите Банско. Организатор е Агенция „Интерсаунд“ с партньорството на Община Банско. Това съобщиха от пресцентъра на  Община Банско . \r\nЗа форума ще пристигнат дами от Европа, Азия, Латинска Америка, Африка. Наситена едноседмична програма предшества финала: разглеждане на региона и забележителностите му , както и конференции, свързани с реализацията на жената в съвременния свят, фешън шоу и интервю с международното жури.  \r\nФиналът на конкурса ще протече в няколко тура:  \r\nВълнуващо начало на конкурса с парад на нациите, където всяка участничка, облечена в национален костюм, представя себе си и своята страна на фона на националния флаг.  \r\nВторото дефиле е свързано с екологичната мисия на конкурса „Зелена планета“. Атрактивно шоу на таланта изненадва с невероятни певици, танцьорки, художнички – всяка по своему различна и интересна.  \r\nЗа финал и награждаване участничките се появяват в страхотни вечерни тоалети на дизайнери от своите държави.  \r\n„Мисис Планет“ е един международен форум, който събира омъжени дами от цял свят с идеята за приятелство и представяне на световната култура и допринася за популяризирането на България като туристическа дестинация. Финалът ще бъде на 7 ноември в Посетителски информационен център от 18:00 часа", "date": "2019.10.30", "title": "Банско ще бъде домакин на Международния конкурс за омъжени дами „Мисис Планет 2019“"}
{"url": "http://www.focus-news.net/news/2019/10/30/2714258/bez-problemi-se-osashtestvyava-preminavaneto-prez-gkpp-zlatograd.html", "text": "Без проблеми се осъществява преминаването през ГКПП „Златоград“ към 13.00 часа. Това съобщиха за  Радио „Фокус“ – Смолян  от ГД „Гранична полиция“. Нормално се преминава и през граничните пунктове с Гърция „Маказа“ и „Капитан Петко войвода“. \r\nНели ГЕРГЬОВСКА", "date": "2019.10.30", "title": "Без проблеми се осъществява преминаването през ГКПП „Златоград“"}
{"url": "http://www.focus-news.net/news/2019/10/30/2714257/mestni-izbori-2019-pp-gerb-shte-ima-nay-mnogo-savetnitsi-v-6-obshtini-a-dps-v-4-ot-obshto-14-v-oblast-blagoevgrad-obzor.html", "text": "ПП ГЕРБ е водеща сила по отношение състава на общинските съвети в голяма част от общините в област Благоевград, показват данните от 100% обработените протоколи. На база обработените протоколи става ясно, че ПП ГЕРБ е първа по брой мандати в Банско, Благоевград, Петрич, Разлог, Сандански и Сатовча. В четири от общините Движението за права и свободи ще има най-много съветници. Това са: Белица, Гърмен, Хаджидимово и Якоруда. Само в 2 общини БСП за България ще бъдат с най-много мандати в общински съвет – Гоце Делчев и Кресна. В Община Симитли 2/3 от местата в Общински съвет – Симитли ще бъдат заети от представители на коалицията на новоизбраният кмет Апостол Апостолов. Според 100% обработените протоколи 11 от 17-те места в местния парламент получават от листата на „Партия на Зелените“, коалиция „Бъдеще за Община Симитли“. В Община Струмяни ПП Обединени земеделци ще имат превес в състава на Общинския съвет.  \r\nЛивия НИНОВА", "date": "2019.10.30", "title": "Местни избори 2019: ПП ГЕРБ ще има най-много съветници в 6 общини, а ДПС в 4 от общо 14 в област Благоевград (ОБЗОР)"}
{"url": "http://www.focus-news.net/news/2019/10/30/2714250/mestni-izbori-2019-dps-shte-ima-15-savetnitsi-v-obshtinski-savet-yakoruda.html", "text": "ДПС ще има 15 съветници в Общински съвет – Якоруда, предаде репортер на  Радио „Фокус“ - Пирин . Двама ще бъдат от ПП ГЕРБ. 17-те местни парламентаристи, на база обработени 100% протоколи, ще бъдат: Али Мехмед Карафеиз, Алиш Шабанов Вакльов, Ахмед Али Ахмед, Вайдин Хасанов Мисанков, Ваня Кирилова Гатдерова, Димитър Николов Мехомийски, Емине Мустафа Сапунджиева, Золейка Али Иланска, Зюлфие Еркин Кьорова, Мердие Мехмед Осман, Мехмед Неджип Мехмед, Муса Ахмед Сирачки, Муса Салих Али, Наско Танчев Котоманов, Сабри Абидин Мангов, Сабри Мехмедов Кунгьов и Салих Мустафа Шольов. \r\nЛивия НИНОВА", "date": "2019.10.30", "title": "Местни избори 2019: ДПС ще има 15 съветници в Общински съвет - Якоруда"}
{"url": "http://www.focus-news.net/news/2019/10/30/2714259/savmestna-interaktivna-izlozhba-na-naukata-shte-bade-predstavena-vav-varna.html", "text": "Нестандартни научни визуализации и идеи, събрани в интерактивна изложба, ще представят Научноизследователският институт към Медицински университет - Варна и Варненският свободен университет „Черноризец Храбър“ в навечерието на Деня на народните будители. Това съобщиха от пресцентъра на  Медицински университет - Варна .  \r\nУвлекателната експозиция, която е резултат на междууниверситетски интердисциплинарни изследвания в областта на науката, ще се проведе на 31 октомври 2019 г. в Белия салон на Морското казино във Варна от 14.00 до 17.00 часа. \r\nСъбитието „Новите будители“ цели да заинтригува и вдъхнови младите българи, да популяризира науката и да я направи достъпна и интересна за всички възрасти, като провокира варненци с нестандартни научни визуализации и идеи.  \r\nЕкспозицията ще представи изображения, визуализации, интерактивни инсталации, холограмни и 3D макети, създадени от учени и учащи в областта на медицината, компютърните науки, астрономията, архитектурата, дизайна и др. Подготвено е също представяне на дейността на различни научни групи по нетрадиционен начин, а водещи международни изследователски центрове и университети ще гостуват със свои експонати и разработки. \r\nЧаст от изображенията, които ще бъдат представени, са създадени по време на съвместно обучение между учени и експерти от катедрата „Информатика“ на Варненския свободен университет и катедрата „Анатомия и клетъчна биология“ на Медицински университет – Варна за анализ на биомедицински изображения. Обучението се проведе в началото на септември 2019 г. във Варна и обедини ученици с интерес към науката, студенти по компютърни науки и медицина, докторанти и преподаватели. Експертите от двата университета продължават работата си по общи проекти и иновативни изследователски практики за нови научни открития.", "date": "2019.10.30", "title": "Съвместна интерактивна изложба на науката ще бъде представена във Варна"}
{"url": "http://www.focus-news.net/news/2019/10/30/2714247/mestni-izbori-2019-8-ot-17-savetnitsi-v-obshtinski-savet-hadzhidimovo-shte-badat-ot-mestna-koalitsiya-dps-ndsv.html", "text": "8 от 17 съветници в Общински съвет – Хаджидимово ще бъдат от Местна коалиция „ДПС (НДСВ)“ , предаде репортер на  Радио „Фокус“  - Пирин . По 3 мандата пък получават: ПП ГЕРБ, Коалиция „БСП за България“ и ПП „Съюз на демократичните сили“. През следващите 4 години общински съветници ще бъдат: Ангел Белезев, Атанас Воденичаров, Благой Белчев, Димитър Парасков, Елена Гюдженова, Елхан Чинарски, Ибраим Зайденов, Илвие Кокударева, Илиян Синадинов, Кармелита Палашева, Костадин Лазаров, Костадин Караянев, Кръстю Веселинков, Лазар Папазов, Мехмед Имамов, Наташа Стоянова и Сюлейман Барутев.  \r\nЛивия НИНОВА", "date": "2019.10.30", "title": "Местни избори 2019: 8 от 17 съветници в Общински съвет – Хаджидимово ще бъдат от Местна коалиция „ДПС (НДСВ)“"}
{"url": "http://www.focus-news.net/news/2019/10/30/2714256/mestni-izbori-2019-kandidatat-za-kmet-na-obshtina-peshtera-yordan-mladenov-poluchi-podkrepa-za-balotazha-ot-d-r-nikolay-penev-i-mestnata-koalitsiya-zad-nego.html", "text": "Кандидатът за кмет на Община Пещера от Коалиция „БСП за България“ Йордан Младенов получи подкрепата на д-р Николай Пенев и местната коалиция зад него, за предстоящия втори тур на местните избори, съобщиха от  предизборния щаб на Младенов . В специална декларация се посочват мотивите за това решение, което е взето след като са анализирани резултатите от управлението в предходния мандат, разгледани са и сравнени предизборните платформи и програми на участвалите в местните избори за кметове и общински съветници на 27 октомври 2019 г. и са оценени водената политика и поведение по време на предизборната кампания. Обявява се подкрепа за личността на Йордан Младенов на предстоящия балотаж. Декларацията е подписана от представляващия коалицията д-р Николай Пенев.", "date": "2019.10.30", "title": "Местни избори 2019: Кандидатът за кмет на Община Пещера Йордан Младенов получи подкрепа за балотажа от д-р Николай Пенев и местната коалиция зад него"}
{"url": "http://www.focus-news.net/news/2019/10/30/2714263/tass-parvo-sbivane-v-noviya-sastav-na-ukrainskata-rada-zaradi-sabitiyata-v-odesa-ot-2-may-2014-godina.html", "text": "Депутатите от IX-тата Върховна Рада на Украйна се отбелязаха с първото си сбиване. То се случи между депутата от „Опозиционна платформа – За живот“ Николай Скорик и избранник от фракцията „Слуга народа“ Николай Тищенко след обсъждане на въпроса за създаване на временна следствена комисия (ВСК) за събитията в Одеса на 2 май 2014 година, предава  ТАСС . \r\nСбиването се състоя в заседателната зала след обсъждането и гласуването на постановлението за създаване на ВСК, съобщава УНН. Парламентаристите успяват да разделят двама чак, след като Тищенко успя да откъсне копче от сакото на Скорик. \r\nДепутатите заеха своите места и продължиха заседанието след заплахите на заместник-председателя на Върховната Рада Руслан Стефанчук да прекрати работата на парламента за деня. След това в кулоарите на Радата Скорик заяви, че Тищенко е „наглец“. \r\nВ сряда депутатите в украинския парламент не успяха да приемат резолюцията за създаването на ВСК за безредиците в Одеса на 2 май 2014 г., инициирана от представители на Опозиционната платформа. Само 79 парламентаристи подкрепиха документа. \r\n \r\nПревод и редакция:", "date": "2019.10.30", "title": "ТАСС: Първо сбиване в новия състав на украинската Рада заради събитията в Одеса от 2 май 2014 година"}
{"url": "http://www.focus-news.net/news/2019/10/30/2714262/kaloyan-staykov-ipi-nyama-seriozna-reforma-v-proektobyudzheta-za-sledvashtata-godina.html", "text": "Няма сериозна реформа в проектобюджета за следващата година, нелогично е и в добрите години, и в очакване на икономическа криза да се харчат все повече пари. Това каза за дневния информационен блок „Добър ден“ на  Радио „Фокус“  Калоян Стайков, икономист от Института за пазарна икономика (ИПИ) във връзка с финансовата рамка за следващата година, която включва бюджетите на Здравната каса, Държавното обществено осигуряване и републиканския бюджет. По думите му в последните години разходите за бюджетни заплати и здравни плащания растат най-бързо, докато капиталовите разходи доста изостават от планираните. Това е част от обяснението защо в последните години се планират дефицити, а се изпълняват излишъци, уточни той. „Изненадващото за този бюджет е, че при предходните няколко бюджета, въпреки че прогнозата трябваше да бъде доста по-оптимистична, тоест да се планират излишъци, тъй като икономическият растеж беше сравнително висок и бяхме във възходящата част на икономическия цикъл, се планираха дефицити. Сега се говори за забавяне на икономическата активност и в този момент планирането на бюджета вече на практика е балансирано и част от старите увеличения на разходите се запазват. Отново имаме доста стръмно увеличение както на заплатите, така и при редица социални здравни разходи и за съжаление това не е съпроводено със сериозна реформа“, обясни Стайков. Във връзка с увеличението на минималната работна заплата на 650 лв. той припомни, че от години се говори за механизъм за автоматизация при определянето на минималната заплата, като уточни, че това е беше и препоръката на Европейската комисия, но такава реформа все още няма. Всяка следваща година това става с решение на управляващите по тяхна преценка, без съгласието на социалните партньори и се пораждат проблеми, добави икономистът. Той изрази надежда да бъде  постигнато съгласие за механизъм при определянето на минималната работна заплата.  \r\nРосица АНГЕЛОВА", "date": "2019.10.30", "title": "Калоян Стайков, ИПИ: Няма сериозна реформа в проектобюджета за следващата година"}
{"url": "http://www.focus-news.net/news/2019/10/30/2714268/vav-vsichki-detski-zavedeniya-i-uchilishta-ot-oblast-veliko-tarnovo-sa-osigureni-neobhodimite-kolichestva-goriva-za-otoplenie-prez-zimata.html", "text": "Велико Търново.   Общините от област Велико Търново са готови за зимата и имат техническа възможност за осъществяване на снегопочистване по пътните мрежи. Това увериха от пресцентъра на  Областната администрация . Координацията между всички институции е много добра и обменът на информация, както между общините, така и между всички териториални звена и съседните области е денонощен, стана ясно на днешното заседание на Областния съвет за намаляване на риска от бедствия. В готовност да се справят с възникването на сложни ситуации са структурите на Областно пътно управление, Регионална дирекция \"Пожарна безопасност и защита на населението\", Регионалната здравна инспекция, КАТ, ДАИ, ВиК \"Йовковци\", Център за спешна медицинска помощ и Басейнова дирекция – Плевен. Областният управител проф. д-р Любомира Попова изслуша докладите на общините и териториалните структури. На срещата присъстваха  директори и експерти от администрацията. \r\nВ докладите бе посочено че, във всички детски заведения и училища са осигурени необходимите количества горива за отопление, вече са подписани договори с фирми за снегопочистването и поддържането на общинските пътни мрежи в градовете. \r\nОт Областно пътно управление докладваха, че са осигурени 96 машини за справяне със зимата, съгласно плана за работа на ОПУ.  Необходими за областта са 22 000 тона инертни материали, 3500 тона сол и 70 тона сухи химически материали. Към момента са осигурени 76 % от техническата сол и около 35 % от инертния материал и 100 % от химическите материали. Останалите количества ще бъдат доставени в срок. Училищните автобуса в 47-те училища в областта са минали технически прегледи и имат зимни гуми. Училищата в областта имат осигурено гориво за зимния сезон.", "date": "2019.10.30", "title": "Във всички детски заведения и училища от област Велико Търново са осигурени необходимите количества горива за отопление през зимата"}
{"url": "http://www.focus-news.net/news/2019/10/30/2714265/okrazhnata-prokuratura-v-shumen-predade-na-sad-mazh-napravil-opit-da-ubie-saprugata-si.html", "text": "31-годишният Нилгин А. е предаден на съд от Окръжната прокуратура в Шумен за извършени четири престъпления, като най-тежкото от тях е опитът да убие съпругата си при условията на домашно насилие. Това съобщиха от пресцентъра на  Апелативна прокуратура – Варна  . Той ще отговаря и за хулиганство при управление на МПС, за закана с убийство и за държане на огнестрелно оръжие – преправен газов револвер без надлежно разрешение. Подсъдимият вече е преведен в ловешкия затвор, където ще дочака началото на съдебния процес, който предстои да бъде насрочен в Шуменския окръжен съд. Нилгин и пострадалата имали три деца. Съвместното им съжителство  било съпътствано от системно физическо и психическо насилие спрямо съпругата му. 31-годишният мъж й забранявал да работи. Държал я в пълна изолация и икономическа зависимост. Разрешавал й да се среща само с най-близкия семеен кръг. След системна употреба на алкохол Нилгин проявявал чувство на ревност и демонстрирал безгранична доминация в семейните отношения. Съпругата напускала заедно с трите деца неколкократно дома  на домашния насилник, връщала се при родителите си и след молби от страна на Нилгин отново се завръщала при него. На 31 май 2018 г. жената се изнесла окончателно от семейното жилище и заживяла при родителите си. На 14 февруари тази година двамата се развели по взаимно съгласие, а родителските права били предоставени на майката. През май и април тази година подсъдимият започнал да следи бившата си съпруга, която пътувала до и от работа със свой съсед. На 14 май Нилгин купил GPS-устройство за проследяване. Два дни по-късно той го монтирал през нощта под колата на съседа, за да може да знае във всеки момент къде се намира МПС-то. На 20 май Нилгин се срещнал с бившата си съпруга. Поискал отново да се съберат. Направил опит насила да я качи в колата си. Същия ден купил газ-сигнален револвер, който повредил при опит да го манипулира. На следващия ден купил газов револвер. Успял да го преправи и да произведе пробен изстрел. На 22 май тази година подсъдимият предприел преследване на автомобила, управляван от съседа, в който пътувала и бившата му жена. Препречил пътя на колата, за което бил подаден сигнал до спешния телефон 112. За да преустанови действията на бившия си мъж, жената слязла от колата и отишла до автомобила на Нилгин. Тогава той произвел три изстрела към главата ѝ. Жената паднала на земята. Съседът отишъл да ѝ помогне. Тогава Нилгин започнал да го псува и го заплашил с убийство. Произвел още един изстрел и потеглил с колата си. След като излязъл от Шумен, изхвърлил оръжието и боеприпасите. Предал се в полицията в Разград.", "date": "2019.10.30", "title": "Окръжната прокуратура в Шумен предаде на съд мъж, направил опит да убие съпругата си"}
{"url": "http://www.focus-news.net/news/2019/10/30/2714270/evropeyskata-komisiya-dokladva-otnosno-napredaka-v-izgrazhdaneto-na-sayuza-za-sigurnost.html", "text": "Европейската комисия прави равносметка на постигнатия през последните години напредък в изграждането на ефективен и истински Съюз на сигурност. В представения доклад се обобщават инициативите, предприети от Комисията в някои от възловите области на Съюза на сигурност, като същевременно се отбелязва, че са необходими допълнителни усилия, по-специално за прилагането на законодателството на ЕС в областта на сигурността, съобщава  Представителството на ЕК в България \r\nВ доклада се представя постигнатият напредък по приоритетните законодателни предложения в областта на сигурността, както и по предприетите неотдавна инициативи за гарантиране на сигурността на европейските граждани както в онлайн пространството, така и извън него. Обръща се специално внимание на:  \r\n•         Терористичното съдържание онлайн  \r\n•         Подобрения обмен на информация  \r\n•         Киберсигурността  \r\n•         Дезинформацията  \r\n•         Прилагането на законодателството на ЕС в областта на сигурността  \r\n•         Сътрудничеството в областта на сигурността със Западните Балкани  \r\nВ контекста на нападението в Крайстчърч през март 2019 г., Комисията също така препоръчва на Съвета да разреши започването на преговори за споразумение, което да направи възможен обмена на лични данни между Европол и органите на Нова Зеландия, отговарящи за борбата с тежката престъпност и тероризма.", "date": "2019.10.30", "title": "Европейската комисия докладва относно напредъка в изграждането на Съюза за сигурност"}
{"url": "http://www.focus-news.net/news/2019/10/30/2714264/makfaks-makedoniya-makedonskiyat-parlament-se-razpuska-na-11-fevruari.html", "text": "Македонският парламент ще бъде разпуснат на 11 февруари, след което ще бъдат насрочени предсрочните парламентарни избори, които трябва да се състоят на 12 април, предава агенция  „Макфакс“ . \r\nПредседателят на Събранието Талат Джафери заяви пред журналистите, че вотът трябва да се проведе до 60 дни от разпускането на законодателния орган. След това, както посочи той, няма да има възможност за ратификация на Протокола за НАТО и за това ще трябва да се чака новия състав на парламента. \r\n \r\nПревод и редакция:", "date": "2019.10.30", "title": "„Макфакс“ (Македония): Македонският парламент се разпуска на 11 февруари"}
{"url": "http://www.focus-news.net/news/2019/10/30/2714269/s-opasnost-za-zhivota-e-edin-ot-postradalite-pri-katastrofata-v-mestnostta-boaza.html", "text": "С опасност за живота е един от пострадалите при катастрофата в местността Боаза. Това съобщиха от  ОДМВР - Търговище . Сигналът за инцидента е подаден около 9.10 часа. Съобщено е за инцидент на път I-4 София - Варна в община Търговище при км 218+500 в местността Боаза. Правоспособен 54-годишен водач от с. Ловец, община Търговище, управлявайки собствения си лек автомобил „Нисан Примера“ с търговищка регистрация в посока гр. София, на дясна крива е изгубил контрол над управлението му, автомобилът е навлязъл в лентата за насрещно движение и се е блъснал странично в правомерно движещ се товарен автомобил „Форд Транзит“ с великотърновска регистрация, управляван от правоспособен 36-годишен водач от гр. Лясковец. В резултат на пътния инцидент водачът на лекия автомобил е приет за лечение в МБАЛ - Търговище с гръдна травма и с опасност за живота му. На водача на товарния автомобил е взета проба по надлежния ред за евентуално наличие на алкохол в издишания от него въздух по надлежния ред - с техническо средство алкотест „Дрегер“, която е отрицателна. На другия водач е взета кръвна проба за химическо изследване. По случая е образувано досъдебно производство по описа на РУ - Търговище.", "date": "2019.10.30", "title": "С опасност за живота е един от пострадалите при катастрофата в местността Боаза"}
{"url": "http://www.focus-news.net/news/2019/10/30/2714271/mediite-v-yordaniya-pokazaha-pozitivna-reaktsiya-sled-podpisvaneto-na-sporazumenie-mezhdu-abv-i-yordanskata-partiya-poslanie.html", "text": "Йорданските медии отразиха подробно договореностите между ПП АБВ и парламентарно представената в Хашемитското кралство партия „Послание“. Това съобщиха от пресцентъра на  ПП АБВ . В материалите им, които бяха посветени на темата, те посочват, че договореностите са основани на обмен на опита и знания, и целят насърчаване на демократичния плурализъм, както и нивата на съвместно сътрудничество в различни области, особено по отношение на развитието на икономическия обмен.  \r\nСпециален акцент те поставят на бъдещото сътрудничеството между младежките организации на двете политически сили, което бе догорено между представителя на „Послание“  Виктория Хабис Ал Маджали и лидера на АБВ - Младежи Пламена Заячка. \r\nОтбелязано бе, че те са поставили акцент върху сътрудничество в услуга на младежкото движение в двете страни чрез културен обмен, както и на развитието на науката и образованието, което е тясно свързано и с възможността за обмен на студенти между България и Йордания.  \r\nЙорданските медии подчертават, че споразумението на партийно ниво е подписано от председателят на АБВ Румен Петков и председателят на йорданската партия „Послание“  д-р Хасем Кашу, който е завил, че това е историческо събитие, което на практика е първото политическо споразумение между българска и европейска политическа сила и партия от Хашемитското кралство .  \r\nЗначението на събитието бе отбелязано и от Н. Пр. Д-р Хасан Ал Бармауи  - почетен консул в България, който посочва, че такъв тип сътрудничества подкрепят значително развитието на добрите културни и икономически партньорства между България и Йордания и Йорданското правителство приветства подписването на споразумението.  \r\nСпециален интерес към споразумението е проявен и от страна на йорданския крал Абдула II, който винаги е работил активно за задълбочаване на сътрудничеството и отличните взаимоотношения между Хашемитското кралство, България и държавите от ЕС.", "date": "2019.10.30", "title": "Медиите в Йордания показаха позитивна реакция след подписването на споразумение между АБВ и йорданската партия „Послание“"}
{"url": "http://www.focus-news.net/news/2019/10/30/2714266/zoran-zaev-i-prez-um-ne-ni-e-minavalo-chlenstvo-v-evraziyskiya-sayuz.html", "text": "До правителството не е пристигала никаква покана за членство на Македония в Евразийския икономически съюз (ЕАИС), заяви премиерът Зоран Заев на пресконференция, цитиран от скопския телевизионен  „Канал 5“ . \r\n„Вероятно има някаква защитна мембрана, стена около правителството, така че е трудно да стигне такава покана. Защото и през ум не ни е минавало такова нещо. Не, няма такава покана и се надявам, че няма да пристигне“, заяви Заев в отговор на въпрос дали след като С \r\nСкопие не получи покана за започване на преговори за членство в ЕС, страната е получила покана за присъединяване към ЕАИС. \r\n \r\nПревод и редакция:", "date": "2019.10.30", "title": "Зоран Заев: И през ум не ни е минавало членство в Евразийския съюз"}
{"url": "http://www.focus-news.net/news/2019/10/30/2714273/kaloyan-staykov-ipi-obshtoto-kachestvo-na-zdravnite-uslugi-ne-saotvetstva-na-uvelichenieto-na-byudzheta-na-nzok.html", "text": "Общото качество на здравните услуги не съответства на увеличението на бюджета на НЗОК. Това каза за предаването  „Добър ден“  на  Радио „Фокус“  икономистът и експерт в Института за пазарна икономика Калоян Стайков. Той добави, че в НЗОК има редица наследствени проблеми, които няма да доведат до разпределяне на повече средства в системата.„Увеличението, което се предвижда за следващата година със сигурност ще бъде използвано за изплащане на надлимитна дейност от тази година. Тоест част от разходите тази година не са финансирани – те ще бъдат финансирани с по-високите разходи за следващата година. Заедно с това, например наскоро излезе информация на тази тема, че лечебни заведения съдят НЗОК за неплащане на надлимитна дейност. Там, където Касата е загубила делата, освен че се дължи главница за неизплатените средства, се дължат и лихви. Тези лихви, всъщност, ще изядат част от това увеличение, което се предвижда“, обясни икономистът.  \r\nКалоян Стайков каза още, че качеството на здравните услуги ще се повиши не само с допълнително финансиране, но и с промени във функционирането на системата.  \r\n \r\nРосица АНГЕЛОВА", "date": "2019.10.30", "title": "Калоян Стайков, ИПИ: Общото качество на здравните услуги не съответства на увеличението на бюджета на НЗОК"}
{"url": "http://www.focus-news.net/news/2019/10/30/2714274/zapochvat-pregovorite-za-natsionalen-ramkov-dogovor-2020-za-dentalnite-deynosti.html", "text": "Днес Националната здравноосигурителна каса (НЗОК) бе домакин на среща, на която ръководството на институцията и Управителният съвет на Българския зъболекарски съюз (УС на БЗС), в присъствието на зам.-министъра на здравеопазването д-р Бойко Пенков, стартираха преговорите за Национален рамков договор (НРД) 2020 г. за денталните дейности. Това съобщиха от пресцентъра на  НЗОК . \r\nД-р Николай Шарков – председател на УС на БЗС, и д-р Дечо Дечев – управител на НЗОК, подчертаха, че преговорите започват в законоустановения срок. Експертните групи ще работят по текстовата част на рамковия договор, която ще е в сила за тригодишен период. Цените, обемите и пакетите ще се договаря всяка година. \r\nВ проекта за бюджет на НЗОК за следващата година (който бе приет от Надзорния съвет на институцията на 23 октомври т.г.) е предвидено увеличение за денталните дейности в размер на 12.8 млн. лв.", "date": "2019.10.30", "title": "Започват преговорите за Национален рамков договор 2020 за денталните дейности"}
{"url": "http://www.focus-news.net/news/2019/10/30/2714275/istorikat-plamen-pavlov-bratyata-petar-i-asen-lovko-izpolzvat-nedovolstvoto-na-balgarite-sreshtu-danachni-nasiliya-za-da-obyavyat-vastanieto-si.html", "text": "Подготовката на въстанието съвпада с една данъчна репресия върху българите, което води до недоволство и двамата братя много ловко използват тези настроения и обявяват въстанието. Това каза историкът проф. Пламен Павлов в интервю за  Агенция „Фокус“  във връзка с отбелязването на 834 години от въстанието на Петър и Асен на 26 октомври. Историкът обясни, че през 12 век Византийската империя е много силна и поради тази причина няма много големи движения, но постепенно Византия изпада в криза и това дава шанс на тогавашната българска аристокрация да поднови опитите за освобождение. „Виждаме, че Петър и Асен са способните хора да го извършат. Въстанието го честваме на Димитровден и смятаме, че е избухнало тогава през 1185 г. В науката има дискусия дали това е точната дата и напоследък се смята, че по-скоро е избухнало през зимата на 1186 г.“, обясни Павлов. По думите му Петър и Асен строят църква, посветена на Св. Димитър Солунски, който се смята за покровител на Солун, но през есента на 1185 г. Солун е превзет от италианските нормани. „В солунския гарнизон е имало много наемници, включително и български войници и по някакъв начин Петър и Асен се сдобиват с чудотворна икона на Св. Димитър и когато се обявява въстанието тази икона е изнесена пред храма и Св. Димитър е обявен за покровител на династията Асеневци и на възобновеното Българско царство. Ние правилно го честваме на Димитровден“, подчерта историкът.  \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.10.30", "title": "Историкът Пламен Павлов: Братята Петър и Асен ловко използват недоволството на българите срещу данъчни насилия, за да обявят въстанието си"}
{"url": "http://www.focus-news.net/news/2019/10/30/2714277/sofiyskiyat-okrazhen-sad-prizna-za-vinovna-30-godishnata-zhena-koyato-prichini-tezhkata-avtobusna-katastrofa-na-am-trakiya.html", "text": "Софийският окръжен съд призна за виновна 30-годишната жена, която причини тежката автобусна катастрофа на АМ „Тракия“. Това стана ясно на днешното заседание на Софийски окръжен съд, репортер на  Агенция „Фокус“ . Жената получи 6 г. лишаване от свобода, но ще изтърпи 4 г., тъй като се призна за виновна, а процесът се гледа по съкратената процедура. Нейният защитник заяви, че ще обжалва размера на наказанието, тъй като смята че то е необосновано тежко. Според адвоката това е една много тежка присъда за млад човек. Той призна, че последиците са много тежки – 6 убити и 17 пострадали, но по думите му \"момичето не е някакъв голям престъпник и на всеки може да се случи такъв инцидент\". Тя самата няма ясен спомен от случката, но съжалява безкрайно много. Защитникът допълни още, че са съдействали максимално на следствието, признали са вината си, спестили са много усилия на семействата на жертвите.  \r\nПрокурорът по делото каза, че съдът е дал по-тежка присъда от тази, която прокуратурата е поискала, но според него това е една нормална присъда, защото е бил свидетел на психичните състояния на младата жена, няма нито едно утежняващо вината обстоятелство, тя е била безупречен водач с едно единствено нарушение. И затова смята, че условната присъда, която е поискал е щяла да постигне целите си. Държавният обвинител заяви, че оттук нататък ще решава съдът от по-горна инстанция и всеки съдия ще преценява по съвест, на базата на доказателствата и на базата на вътрешните си убеждения. \r\n \r\n \r\n \"Фокус\"  припомня: 30-годишната жена беше обвинена затова, че през месец април 2018 година предизвика тежка катастрофа с пътнически автобус на АМ \"Тракия\", край Вакарел, при която загинаха шест души, а над 20 други бяха ранени.  \r\n \r\n \r\nЗорница КОСТАДИНОВА", "date": "2019.10.30", "title": "Софийският окръжен съд призна за виновна 30-годишната жена, която причини тежката автобусна катастрофа на АМ „Тракия“"}
{"url": "http://www.focus-news.net/news/2019/10/30/2714278/tass-generalniyat-sekretar-na-nato-prizovava-ukrayna-da-razreshi-konflikta-v-donbas-mirno.html", "text": "НАТО подкрепя усилията за мирно разрешаване на конфликта на Донбас и приветства напредъка, постигнат в Луганск, заяви в Одеса генералният секретар на НАТО Йенс Столтенберг, предава  TACC . \r\n„Приветстваме всички усилия, насочени към намаляване на напрежението, изтеглянето на войски и мирно разрешаване на конфликта в източна Украйна\", каза той на съвместен брифинг с украинския вицепремиер по европейската и евроатлантическата интеграция Димитрий Кулеба.  \r\n„Видяхме известен напредък, постигнат в Луганск и искаме този пример да се следва“, продължи той. \r\nГенералният секретар заяви, че Алиансът подкрепя Киев в прилагането на ключови реформи, включително в секторите за сигурността и отбраната. Той нарече днешното посещение на делегацията на НАТО в Одеса „ясен сигнал за солидарност“ с Украйна. Освен това според него Алиансът стои рамо до рамо с Киев и по въпроса за поддържането на териториалната цялост и суверенитет на страната. \r\nПосещението на делегацията на НАТО, водена от Столтенберг, започна на 30 октомври ще продължи още ден. Очаква се генералният секретар да говори пред Върховната Рада, както и на заседание на комисията Украйна-НАТО. \r\n \r\n : Теодор Пенев", "date": "2019.10.30", "title": "ТАСС: Генералният секретар на НАТО призовава Украйна да разреши конфликта в Донбас мирно"}
{"url": "http://www.focus-news.net/news/2019/10/30/2714280/oksana-tsvetanova-zam-direktor-na-regionalna-biblioteka-hristo-smirnenski-pleven-filmat-ot-kinolektoriyata-dnes-obeshtava-da-pozhane-nagradi.html", "text": "Филмът от кинолекторията днес  обещава да пожъне награди. Това каза за  Радио „Фокус“  Оксана Цветанова, заместник-директор на Регионална библиотека ,,Христо Смирненски“- Плевен по повод събитието днес от 17.00 часа в Арт залата на библиотеката. ,,Инициативата ни започна преди седем години. Стремим се да предлагаме на зрителите разнообразни заглавия и програмата е разделена на модули“, каза Оксана Цветанова.  Тя подчерта, че инициативата се радва на интерес от читателите. ,,Тази година всички събития в библиотеката са посветени на 65-годишния юбилей. Заглавието за тази вечер е от 2019 г.  и  е претендент за филмови отличия“, подчерта Оксана Цветанова.  \r\nВиолета КРЪСТЕВА", "date": "2019.10.30", "title": "Оксана Цветанова, зам. директор на Регионална библиотека ,,Христо Смирненски“- Плевен: Филмът от кинолекторията днес  обещава да пожъне награди"}
{"url": "http://www.focus-news.net/news/2019/10/30/2714276/ministar-vladislav-goranov-ochakva-se-leko-zabavyane-na-inflatsiyata-okolo-21-na-100-godishno-v-sravnenie-s-25-za-2019-g.html", "text": "В прогнозния период се очаква леко забавяне на инфлацията – около 2,1 на 100 годишно в сравнение с 2,5 за 2019 поради очакваните намаляващи равнища на международните цени на петрола, но вътрешните фактори за инфлацията се запазват. Това каза министърът на финансите Владислав Горанов при представянето на параметрите на бюджетната рамка за 2020 година, предаде репортер на  Агенция „Фокус“ . От думите на Горанов, стана ясно, че очакваният икономически растеж за следващите 3 години е около 3,3 на 100 за всяка година от прогнозния период, като растежът ще бъде леко по-нисък от очакваното тази година на ниво около 3,4 %. „Основните двигатели на растежа, измерени през елементите на БВП по метода на крайното използване е вътрешното търсене както по линия на потреблението, така и по линия на инвестициите. Очакваме частните потребителски разходи да запазят сравнително висок темп на растеж. Положително влияние върху потреблението ще има увеличението на разходите за персонал, който предлагаме за публичния сектор. Инвестициите в основен капитал ще се увеличават, подкрепени както от частните, така и от публичните инвестиции“, добави още министър Горанов.  \r\nТеодора ПАВЛОВА", "date": "2019.10.30", "title": "Министър Владислав Горанов:  Очаква се леко забавяне на инфлацията – около 2,1 на 100 годишно в сравнение с 2,5 за 2019 г."}
{"url": "http://www.focus-news.net/news/2019/10/30/2714282/obshtina-veliko-tarnovo-v-palna-gotovnost-da-posreshtne-zimata.html", "text": "Община Велико Търново има пълната организационна и обезпечена с всички необходими ресурси готовност да посрещне предстоящият зимен сезон. Местната администрация има  сключен договор с \"Пътни строежи - Велико Търново\" АД гр. Велико Търново - за извършване на снегопочистване и зимно поддържане на общинската пътна мрежа, съобщават от  пресцентъра на Общината . \r\nПри започване на активния зимен сезон - база \"Шереметя\" ще се използва за извършване на дейностите по зимното поддържане, като ще се въведе денонощно дежурство за следене на метеорологичната обстановка и събиране на информация за състоянието на пътните настилки. Базата е оборудвана с битови помещения,  покрит склад за инертни материали и сол, депа, паркоместа за престой и обслужване на техниката.  \r\nСлед извършване  на обходи на пътната мрежа два пъти в денонощието, се събира информация за състоянието на пътните настилки, която информацията ще се предава на дежурния  в община Велико Търново. Организират се постоянно дежурни екипи на база \"Шереметя\" в състав 4 броя товарни автомобили, оборудвани със снегоринни гребла и пясъкоразпръскващи устройства с обем 9 м3, както и челен товарач. Опорни пунктове които ще се използват за зимното поддържане на общинската пътна  мрежа  са - база \"Лясковец\" и база \"Леденик\". \r\nИзготвен е подробен график за почистване на уличната и пътна мрежа, осигуряване на достъп до учебните, здравни и социални заведения. Подробен график описва и реда за почистване на улиците в кварталите и населените места, както и за разчистване на пространствата на и около спирките на обществения транспорт, обществените пространства, алеи в парковете, обществени стълбища. \r\nДължината на уличната мрежа на град Велико Търново, която е предмет на зимна поддръжка, е 114,6 км, а на общинската пътна мрежа – 231,1 км, от които бивша четвърто-класна пътна мрежа – 167,5 км и местни общински пътища - 63,6 км.", "date": "2019.10.30", "title": "Община Велико Търново в пълна готовност да посрещне зимата"}
{"url": "http://www.focus-news.net/news/2019/10/30/2714272/mestni-izbori-2019-kmetat-na-pazardzhishkoto-selo-dragor-be-izbran-za-10-ti-pat.html", "text": "Кметът на село Драгор – Георги Цонев започва 10-я си мандат, след като бе избран още на първия тур на местните избори, предаде репортер на  Радио \"Фокус\" - Пазарджик . Той ръководи населеното място от 1978 година насам. Петима кметове на села в община Пазарджик са избрани за пети път – това са Андон Андонов, кмет на Хаджиево, Митко Хайдуков – на Огняново, Емануил Христев – на Главиница, Васил Методиев – на село Алеко Константиново и Гурко Митев – на село Добровница.  \r\nОт кметовете на общини своя 5-ти мандат започна Петър Паунов, който управлява Община Батак. Ако бъде избран на втория тур, кметът на Община Пазарджик Тодор Попов ще започне четвъртия си мандат. \r\nВаня НИКОЛОВА", "date": "2019.10.30", "title": "Местни избори 2019: Кметът на пазарджишкото село Драгор бе избран за 10-ти път"}
{"url": "http://www.focus-news.net/news/2019/10/30/2714283/rayonen-sad-varna-nalozhi-prisada-ot-4-godini-zatvor-na-mazh-iznasilil-vazrastna-zhena.html", "text": "46-годишният Красимир И., предаден на съд от Районната прокуратура във Варна за съвкупление с възрастна жена чрез сила – престъпление по член 152, ал. 1, т. 2 от Наказателния кодекс, бе осъден днес на 4 години лишаване от свобода. Това съобщиха от пресцентъра на  Апелативна прокуратура – Варна", "date": "2019.10.30", "title": "Районен съд - Варна наложи присъда от 4 години затвор на мъж, изнасилил възрастна жена"}
{"url": "http://www.focus-news.net/news/2019/10/30/2714285/narodna-biblioteka-ivan-vazov-v-plovdiv-shte-izdava-bezplatni-chitatelski-karti-po-povod-denya-na-narodnite-buditeli.html", "text": "Народна библиотека „Иван Вазов“ в Пловдив ще издава безплатни читателски карти по повод Деня на народните будители. Това съобщиха за  Радио „Фокус“ – Пловдив  от културната институция. За издаването на безплатни читателски карти на 1 ноември има определени условия. На първо място – безплатни карти ще бъдат издавани на всички нови желаещи да се запишат като потребители на библиотеката. На второ място – безплатно ще бъдат издавани и карти, чийто срок е изтекъл през 2019 година или изтича през месец ноември. За издаване на читателските карти е необходимо да бъде представена лична карта и по възможност снимка. За деца под 14 години – лична карта на родител. Читателските карти, които ще бъдат издавани са само годишни.", "date": "2019.10.30", "title": "Народна библиотека „Иван Вазов“ в Пловдив ще издава безплатни читателски карти по повод Деня на народните будители"}
{"url": "http://www.focus-news.net/news/2019/10/30/2714281/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта. Трафикът към момента е с нормална интензивност и преминаването се извършва без голямо изчакване. \r\nМария КУРТЕВА", "date": "2019.10.30", "title": "Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/10/30/2714284/ministar-vladislav-goranov-investitsiyata-v-choveshkite-resursi-e-osnoven-prioritet-na-darzhavniya-byudzhet.html", "text": "Инвестицията в човешките ресурси е основен приоритет на държавния бюджет, заявен още от началото на този мандат от 2017 г. Това каза министърът на финансите Владислав Горанов при представянето на параметрите на бюджетната рамка за 2020 година и Проекта на актуализираната средносрочна прогноза за периода 2020 – 2022 г., предаде репортер на  Агенция „Фокус“ . Владислав Горанов посочи, че в сферата на здравеопазването бюджетът расте с почти половин милиард – 498, 5 милиона лв., а пенсиите ще изискват още 590 милиона лева в Бюджета на държавното обществено осигуряване. „Социалните помощи и обезщетенията нарастват консолидирано с близо 200 милиона – 196,1 млн. лв.  Програмите, дейностите и службите по социално подпомагане и заетост имат ръст от 116 милиона“, добави още Владислав Горанов.  \r\n   \r\nТеодора ПАВЛОВА", "date": "2019.10.30", "title": "Министър Владислав Горанов: Инвестицията в човешките ресурси е основен приоритет на държавния бюджет"}
{"url": "http://www.focus-news.net/news/2019/10/30/2714279/ministar-vladislav-goranov-ochakvame-do-2022-g-bezrabotitsata-da-namalee-do-4.html", "text": "В прогнозния период очакваме коефициентът на безработица да се запази с тенденция на намаление, която ще се реализира с по-бавни темпове от досега, очакваме безработицата да достигне до 4 % през 2022 година в сравнение с нивата, които очакваме за 2019 година – 4,4 на 100. Това каза министърът на финансите Владислав Горанов при представянето на параметрите на бюджетната рамка за 2020 година, предаде репортер на  Агенция „Фокус“ . Министър Горанов посочи, че се очаква заетостта да отслабне леко през 2020 г. и постепенно да премине към допълнително отслабване в следващите две години в съответствие с очакванията на предлагането на труд в края на прогнозния период поради естествени демографски причини. „Нестабилната геополитическа обстановка, по-силното от очакваното забавяне на икономическата активност в ЕС са основните рискове, които виждаме пред нашата икономика, те могат да повлияят негативно както на износа, така и на очакваното възстановяване на частните инвестиции“, добави още Горанов.  \r\nПрогнозният БВП за следващата година се очаква да достигне 126,7 милиарда, като 2021 – 134, 9 и 2022 – 143,3, каза още министърът на финансите Владислав Горанов при представянето на параметрите на бюджетната рамка за 2020 година и Проект на актуализираната средносрочна прогноза за периода 2020 – 2022 г.. \r\nТеодора ПАВЛОВА", "date": "2019.10.30", "title": "Министър Владислав Горанов: Очакваме до 2022 г. безработицата да намалее до 4 %"}
{"url": "http://www.focus-news.net/news/2019/10/30/2714286/anadolu-agency-erdogan-zayavi-che-ako-e-neobhodimo-ankara-shte-razshiri-dopalnitelno-zonata-za-sigurnost-v-severna-siriya.html", "text": "Ако е необходимо, Анкара ще предприеме необходимите мерки да разшири зоната за сигурност в Северна Сирия, заяви турският президент Реджеп Тайип Ердоган, предава  Anadolu Agency . \r\n„Ще дадем драстичен отговор на всяка атака, която идва от (района) извън зоната за сигурност и ще разширим нашата буферна зона ако е необходимо“, заяви Ердоган пред управляващата „Партия на справедливостта и развитието“ (ПСР). \r\nТой добави, че почти 700 атаки срещу Турция са били извършени от терористи в чужбина, особено в Европа, откакто Анкара започна операция „Извор на мира“ в региона, която правителството на Ердоган описва като антитерористична акция.  \r\nСпоред президента, страните които приемат „Работническата партия на Кюрдистан“ (ПКК) за терористична организация, допускат по улиците им да има нейни символи, докато забраняват всички протурски дейности.  \r\nТой имаше предвид също така символика на „Отрядите за народна самоотбрана“, които Анкара смята за крило на ПКК, макар че те помогнаха на водената от САЩ коалиция в кампанията срещу „Ислямска държава“ в Северна Сирия. \r\nЕрдоган допълни, че повечето от тези страни са от НАТО и ЕС, с които Турция си сътрудничи. \r\n„Въпреки всичко, тези атаки се извършват в техните страни и още повече, те се осъществяват с полицейски ескорт“, добави той.  \r\nТой нарече действията срещу сирийските кюрди „нова война за независимост“, в която страната му върви „стъпка по стъпка“ към победа, в своето изявление пред своите колеги от управляващата партия.  \r\nНа 9 октомври Турция започна операция „Извор на мира“, която е насочена срещу кюрдските сили в Северна Сирия. Правителството в Анкара твърди, че целта й е да създаде зона за сигурност, която да бъде чиста от членове на ОНС и в която да бъдат настанени сирийските бежанци, които в момента се намират в Турция. Операцията беше осъдена от повечето европейски страни, както и от САЩ, които наложиха на Анкара и икономически санкции, след началото на военната интервенция. \r\nНа 22 октомври Ердоган и неговият руски колега Владимир Путин постигнаха меморандум в град Сочи, според който кюрдските сили ще се изтеглят на 30 км на юг от границата между Сирия и Турция. \r\nТурският президент критикува също така американската администрация за това, че нарича Сирийската национална армия, която воюва срещу кюрдските сили, както и срещу правителството в Дамаск на Башар Асад „терористи“. \r\nТой заяви, че организацията представлява  „собствениците“ на Сирия и те я защитават.  \r\nЕрдоган освен това осъди признанието от страна на Камарата на представителите в САЩ за арменския геноцид.  \r\n„Страна, чиято история е пълна с геноцид и робство (…) няма право да казва подобни неща на Турция и да й дава уроци“, заяви той.  \r\nПрезидентът освен това постави под съмнение визитата си в САЩ, насрочена за 13 ноември, като загатна, че тя може да не се състои. \r\nТой заяви, че „още не е решил“ дали ще посети Вашингтон на 13 ноември.  \r\n \r\n \r\n \r\n \r\n : Теодор Пенев", "date": "2019.10.30", "title": "Anadolu Agency: Ердоган заяви, че ако е необходимо Анкара ще разшири допълнително зоната за сигурност в Северна Сирия"}
{"url": "http://www.focus-news.net/news/2019/10/30/2714289/chehiya-podkrepya-vezhdi-rashidov-za-obsht-evropeyski-standart-v-opazvaneto-na-kulturnoto-nasledtvo.html", "text": "Чехия застава зад идеята на председателя на парламентарната Комисия по културата и медиите Вежди Рашидов за общ европейски стандарт на страните членки на ЕС в опазването на културното наследство, борбата с незаконния трафик на културни ценности, с фалшификатите на произведения на изкуството и с фалшивите новини. Това стана ясно днес в Прага по време на срещата на Вежди Рашидов с Мартин Бакса, председател на Комисията по културата в Камарата на депутатите в  Чешкия парламент. Г-н Рашидов е на еднодневно работно посещение в Прага. Това съобщиха от пресцентъра на  Комисията по култура  към Народното събрание. \r\nНа срещата присъства и Антонин Станек - член на Комисията. Тук бе и  българският посланик в Прага Йордан Първанов. \r\nВ началото на разговора Мартин Бакса, който е и кмет на Пилзен, поздрави Вежди Рашидов за впечатляващото му представяне на прочутото Лондонско биенале неотдавна, както и за изложбата му “Страсти” в Пловдив. ”Пилзен беше вече столица на културата, сега е Пловдив и аз зная колко е важно изкуството и таланта да бъдат достойно представени” , сподели г-н Бакса. \r\nМартин Бакса приветства идеята на Вежди Рашидов през следващата година София да бъде домакин на специална среща на председателите на парламентарните комисии по култура на страните членки на ЕС и  на този форум да бъдат обсъдени конкретните мерки за общите усилия на Европа в опазването на културното наследство и по другите актуални теми. \r\n\"Сигурен съм, че ние като страни членки  на ЕС само с активни  общи усилия можем да приложим най-доброто в опазването на паметниците на културата и да се противопоставим категорично на нелегалния трафик на артефакти,  затова се радвам, че и Чехия подкрепя моето предложение българският парламент да бъде през 2020 година домакин на европейски форум по тези теми, както и по проблема с фалшифицирането на произведения на изкуството и по въпроса с фалшивите новини, който засяга всички държави. България има уникално културно наследство, а Европа е най-старият континент, люлка на безценни цивилизации и затова сме длъжни да опазваме заедно създаденото през вековете\", каза по време на срещата Вежди Рашидов. Мартин Бакса изрази готовност Чехия да покаже на форума в София догодина най-добрите си практики, за да се използват за създаването общ европейки стандарт за опазването на културното наследство.", "date": "2019.10.30", "title": "Чехия подкрепя Вежди Рашидов за общ европейски стандарт в опазването на културното наследство"}
{"url": "http://www.focus-news.net/news/2019/10/30/2714288/ministar-vladislav-goranov-ochakvame-minimalnata-rabotna-zaplata-za-pedagogicheskite-spetsialisti-da-stane-1-255-leva-prez-2021-g.html", "text": "Най-големият приоритет на държавния бюджет остава образованието  инвестицията в човешки капитал: финансирането на дейностите по възпитанието и обучението на децата и учениците е в размер на 2 милиарда 651 милиона, очакваме минималната работна заплата за педагогическите специалисти да стане 1 255 лева през 2021 г. Това каза министърът на финансите Владислав Горанов при представянето на параметрите на бюджетната рамка за 2020 година и Проекта на актуализираната средносрочна прогноза за периода 2020 – 2022 г., предаде репортер на  Агенция „Фокус“ . Част от тази сума са 360 милиона  допълнителни средства за увеличение на възнагражденията на педагогическия персонал и 54,5 милиона за непедагогическия. „Подпомагане на равния достъп и подкрепа на личностното развитие, в това число стипендии, учебници, транспорт, целодневна организация на процеса – 561 милиона. Към работодателите анонсирам и 12, 8 милиона за стипендии за учениците в дуална форма на обучение и подобряване на условията в общежитията“, добави още министърът. По отношение на развитието на детските градини и училищата в бюджета са предвидени 186, 1 милиона за подобряване на материалната база и повишаване на качеството на образователните резултати. „Предвидени са 116 милиона, в това число 40 милиона за оптимизиране на вътрешната структура на персонала“, посочи министър Горанов. От думите му стана ясно, че по отношение на обучението на студенти и лаборанти във висшето образование ще влязат 499,2 милиона, в това число 51 милиона допълнителни средства за издръжка на студенти и докторанти. Ще продължи и реализирането на мерки, насочени към повишаването на привлекателността на учителската професия и мотивацията на действащите учители и насърчаването на зрелостниците с високи образователни резултати да получат педагогическо образование. „Това е сред приоритетните мерки, които се надявам, че ще позволят да се преодолее недостига на педагогически специалисти в следващите години“, добави още министърът на финансите. Той изрази надежда до 2021 г. да се постигне заложеното в управленската програма удвояване на средствата за педагогически специалисти спрямо нивото за 2017 година, като в цифри това означава да се достигне сумата от 2 милиарда и 760 милиона.  \r\nТеодора ПАВЛОВА", "date": "2019.10.30", "title": "Министър Владислав Горанов: Очакваме минималната работна заплата за педагогическите специалисти да стане 1 255 лева през 2021 г."}
{"url": "http://www.focus-news.net/news/2019/10/30/2714293/prezidentat-rumen-radev-shte-prisastva-na-tseremoniyata-po-diplomirane-na-slushateli-i-studenti-na-voenna-akademiya-georgi-stoykov-rakovski.html", "text": "На 31 октомври 2019 г., от 10.00 часа държавният глава Румен Радев ще участва в тържеството по случай завършването на випуск „Княз Александър I“ – II смяна на Военна академия „Георги Стойков Раковски”. Това съобщиха от  прессекретариата на държавния глава . Дипломи ще получат слушатели и студенти, обучавали се в различните магистърски програми от професионално направление „Военно дело” на факултет „Командно-щабен” и „Национална сигурност” на факултет „Национална сигурност и отбрана“.", "date": "2019.10.30", "title": "Президентът Румен Радев ще присъства на церемонията по дипломиране на слушатели и студенти на Военна академия „Георги Стойков Раковски“"}
{"url": "http://www.focus-news.net/news/2019/10/30/2714287/v-regionalniya-istoricheski-muzey-v-pleven-se-otkriva-izlozhba-posvetena-na-samoletostroeneto.html", "text": "На 1 ноември в Регионален исторически музей се  открива изложба, посветена на самолетостроенето, предаде кореспондент на  Радио „Фокус“ . Директорът д-р Володя Попов отправи покана за събитието. ,,От 16.30 ч. в I-во изложбено фоайе на Регионален исторически музей – Плевен ще се открие документална фотоизложба „Самолетостроенето в България”. Организатори са Община Плевен, Регионален исторически музей - Плевен, Музей на фотографията и съвременните визуални изкуства - Казанлък, Факултет \"Авиационен\" на НВУ ,,Васил Левски\", Регионален академичен център - Плевен, Българско астронавтическо дружество - клон Пловдив“, каза д-р Володя Попов. Той подчерта, че изложбата ще остане експонирана до 17 ноември. \r\nВиолета КРЪСТЕВА", "date": "2019.10.30", "title": "В Регионалния исторически музей в Плевен се открива изложба посветена на самолетостроенето"}
{"url": "http://www.focus-news.net/news/2019/10/30/2714290/ministar-vladislav-goranov-osigureni-sa-sredstva-za-poddarzhane-i-razvitie-na-natsionalnite-otbranitelni-sposobnosti.html", "text": "Осигурени са средства за поддържане и развитие на националните отбранителни способности и способности, свързани с колективната отбрана, в това число и средства за останалите два проекта, одобрени от Народното събрание, за модернизация на сухопътните войски и придобиването на нови способности на Военноморските сили. Това каза министърът на финансите Владислав Горанов при представянето на параметрите на бюджетната рамка за 2020 година и Проекта на актуализираната средносрочна прогноза за периода 2020 – 2022 г., предаде репортер на  Агенция „Фокус“ . Относителният дял на капиталовите разходи към общите разходи за отбрана е съобразен с критерия заложен от НАТО и е над 20 % от общите разходи за отбрана, стана ясно още от думите на Горанов.  \r\nТеодора ПАВЛОВА", "date": "2019.10.30", "title": "Министър Владислав Горанов: Осигурени са средства за поддържане и развитие на националните отбранителни способности"}
{"url": "http://www.focus-news.net/news/2019/10/30/2714295/okrazhnata-prokuratura-v-sliven-predade-na-sad-dvama-mazhe-obvineni-v-ubiystvo-po-osobeno-zhestok-nachin.html", "text": "Окръжна прокуратура – Сливен предаде на съд Пламен П. и Иван М., обвинени в убийство на мъж, извършено с особена жестокост и по особено мъчителен начин. Това съобщиха от пресцентъра на  Окръжна прокуратура - Сливен .  \r\nОкръжна прокуратура – Сливен предаде на съд Пламен П. и Иван М. Те са обвинени за това, че на 12.03.2019 г. в с. Езеро, общ. Нова Загора, в съучастие като съизвършители, умишлено умъртвили 54-годишен мъж, като деянието е извършено по особено мъчителен начин за убития и с особена жестокост – престъпление по чл.116, ал.1, т.6, предл.2 и 3, вр. чл.115, вр. чл.20, ал.2 от НК (по отношение на Иван М.) и престъпление по чл.116, ал.1, т.6, предл.2 и 3 и т.12, предл.1, вр. чл.115, вр.чл.20, ал.2 от НК (по отношение на Пламен П., тъй като за него деянието е извършено при условията на опасен рецидив). \r\nВечерта на 11.03.2019 г. обвиняемите и пострадалият се събрали в дома на Пламен П., за да пият алкохол. Употребили значително количество, след което се скарали. В един момент Иван М. станал от масата и взел метална водопроводна тръба, намираща се подпряна до хладилника в стаята. С тази тръба той ударил в гърба пострадалия няколко пъти. След това тръбата била взета от Пламен П., който нанесъл удари в главата на пострадалия, който паднал на земята. Двамата обвиняеми си подавали един на друг тръбата и нанасяли удари с нея. След това спрели да удрят с тръбата и започнали да го ритат в гърдите. Тези действия продължили около 30 минути, като в рамките на това време обвиняемите спирали да си почиват и след това продължавали. Когато престанали да нанасят удари върху пострадалия, той бил в тежко състояние – не мърдал, не издавал звуци и едва дишал. Обвиняемите оставили умиращия мъж целия в кръв. Взели ракия и продължили да пият. Преспали в къщата на обвиняемия Иван М. Около 01.00 ч. на 13.03.2019 г., обвиняемите се върнали в дома на Пламен П. и заварили пострадалия мъртъв. Взели одеяло и изнесли трупа на пострадалия. Поставили го на улица, която била отдалечена от къщата. След това се върнали и почистили кръвта, скрили тръбата и изгорили в печка обувките, колана и шапката на пострадалия.      \r\nОкръжен съд – Сливен е насрочил заседанието си за 31.10.2019 г.", "date": "2019.10.30", "title": "Окръжната прокуратура в Сливен предаде на съд двама мъже, обвинени в убийство по особено жесток начин"}
{"url": "http://www.focus-news.net/news/2019/10/30/2714294/inzh-rozaliya-licheva-ruo-prodalzhava-priemat-po-natsionalnata-programa-motivirani-uchiteli.html", "text": "31 октомври е крайният срок за кандидатстване по Националната програма „Мотивирани учители“. Свободни места има за преподаватели по математика, физика и астрономия, и чужди езици. Това обобщи за  Радио „Фокус“ – Велико Търново  инж. Розалия Личева, началник на Регионалното управление на образованието. Тя уточни, че основната цел на инициативата е да компенсира недостига на мотивирани учители по дадени предмети, който се усеща в различни области на страната.„Друга основна цел е придобиването на допълнителна квалификация „учител“ по основните специалности, за които се усеща най-голям недостиг в училищата и за осигуряване на допълнителни възможности на мотивирани специалисти да се включат в училища с ниски резултати, където да подпомогнат школото“, обясни инж. Личева. Тя допълни и, че при първия етап на програмата са назначени осем преподаватели, чието обучение предстои. В последствие Министерство на образованието е удължило срока за кандидатстване. За Великотърновска област най-сериозен е проблема с липса на кадри по природни науки, физика и математика. „В модула за кандидатстване за обучение на учители с допълнителна квалификация „учител“ по математика; физика; информатика; биология и здравно образование срокът изтича на 31 октомври. Тук условията за кандидатстване са от една страна училището да има недостиг от посочените специалисти както през тази година, така и за следващата; да има учител, който желае да се обучи и да работи в училището, и който изпълнява в допълнение на своята задължителна норма и преподавателска заетост като преподава и посочените учебни предмети“, поясни още началникът на РУО.  \r\nДо момента са подадени заявки от десет училища в областта. Обученията ще се провеждат във ВУЗ-овете в страната и ще са в срок от една година.  \r\nЛуиза ТРАНЧЕВА", "date": "2019.10.30", "title": "Инж. Розалия Личева, РУО: Продължава приемът по Националната програма „Мотивирани учители“"}
{"url": "http://www.focus-news.net/news/2019/10/30/2714297/ministar-vladislav-goranov-obshto-razchetenite-razhodi-za-hora-s-uvrezhdaniya-sa-blizo-560-miliona-leva.html", "text": "Общо разчетените разходи за хора с увреждания са близо 560 милиона лева, като е отчетен акумулативният ефект от нарастването на базата и коефициента при определяне на часовата ставка за положен труд за изчисляване на възнагражденията за личните асистенти, както и ефекта от увеличение на линията на бедност при определяне на финансовата подкрепа на хората с увреждания. Това каза министърът на финансите Владислав Горанов при представянето на параметрите на бюджетната рамка за 2020 година и Проекта на актуализираната средносрочна прогноза за периода 2020 – 2022 г., предаде репортер на  Агенция „Фокус“ . В сферата на подпомагане на уязвимите социални групи, извън темата за хората с увреждания, държавният бюджет предвижда 172,5 милиона. „В това число целевите помощи за отопление – 121, 2 милиона. Запазваме размера на разходите за активни мерки на пазара на труда“, добави още Горанов.  \r\nТеодора ПАВЛОВА", "date": "2019.10.30", "title": "Министър Владислав Горанов: Общо разчетените разходи за хора с увреждания са близо 560 милиона лева"}
{"url": "http://www.focus-news.net/news/2019/10/30/2714298/na-arhangelova-zadushnitsa-dvizhenieto-za-avtomobili-v-rayona-na-traurniya-park-shte-bade-organizirano-ednoposochno.html", "text": "На Архангелова задушница движението за автомобили в района на траурния парк ще бъде организирано еднопосочно, като ще се влиза от входа до бензиностанция \"Петрол\", а ще се излиза през ул. \"Транспортна\". Това съобщи за  Радио \"Фокус\" - Бургас  Цветелина Рандева от ОДМВР-Бургас.  \r\nДвижението по ул. \"Транспортна\" от кръговото до бензиностанция “Петрол” до кръстовище “Лидъл”, ще бъде отклонявано към бул. \"Димитър Димов\". Ще се пропускат сам товарно автомобили и автобуси от градския и междуселищен транспорт. \r\nПолицейските служители ще са в близост до пешеходните пътеки, като при необходимост временно ще спират движението за преминаване на пешеходците. \r\nМария КУРТЕВА", "date": "2019.10.30", "title": "На Архангелова задушница движението за автомобили в района на траурния парк ще бъде организирано еднопосочно"}
{"url": "http://www.focus-news.net/news/2019/10/30/2714299/v-stara-zagora-se-otkriva-festival-na-opernoto-i-baletnoto-izkustvo.html", "text": "Петдесетото издание на Фестивала за оперно и балетно изкуство (ФОБИ) ще се проведе от 22 ноември до 7 декември в Стара Загора. Програмата на музикалното събитие тази година впечатлява със селекция на уникални спектакли, оперни и балетни премиери, отбелязване на знакови годишнини, международно участие, изложби и срещи с публиката. Това съобщиха от  Община Стара Загора . \r\n„Това е събитие, което вече 50 години доказва своята виталност. Трябва да сме горди, че то се организира от Община Стара Загора и Държавна опера Стара Загора тук на сцената на Операта. Благодарим за доверието на Общината и за възможността, която ни предостави да съставим програмата“, каза директорът Огнян Драганов.  \r\n„Фестивалът на оперното и балетното изкуство е една от най-престижните визитки на този град. Община Стара Загора е последователна в своята подкрепа. По наше желание в тазгодишната програма се обръща внимание на старозагорските представители. Искаме и занапред да отдаваме нужното уважение и внимание към тях“, каза Диана Атанасова, началник отдел „Култура“ в Община Стара Загора. \r\nЕдин от акцентите е премиерното заглавие „Африканката“ от Джакомо Майербер, с което се дава началото на форума. „Една опера, за която чакахме три години, за да дръзнем да я направим“, допълни той. Спектакълът е копродукция на Старозагорската опера с Дойче Опер – Берлин. Оттам са и дарените 850 костюма за постановката. Режисьор е Вера Немирова, участва и част от постановъчния екип на Дойче Опер. Вера Немирова разказа, че е режисирала „Африканката“ през 2015 г. в Берлин, както и интересни моменти около заглавието и либретото. „Операта се поставя за пръв път не само в България, но и на Балканите“, допълни диригентът Ивайло Кринчев.   \r\nОбщо три са оперните спектакли в програмата на фестивала. На 27 ноември гостува Опера Балтик от Гданск, Полша със спектакъла „Таис“, а Държавна опера Пловдив ще закрие фестивала с операта „Фалстаф“ на Джузепе Верди. \r\nБалетната трупа на Старозагорската опера, която чества 70-годишен юбилей, ще се представи с премиерата на  „Шопениана“ с хореограф Снежана Дескова и балета „Ромео и Жулиета“ на 5 декември. \r\nНационалният симфоничен оркестър на консерваториите в Италия ще изненада публиката с концерт „Непознатият свят на операта“, включващ рядко изпълнявани увертюри и музикални фрагменти. \r\nСпециално внимание е отделено на 50-годишната сценична дейност на старозагорската оперна прима Стефка Минева. На 30 ноември в нейна чест ще има оперна гала, под диригентството на Владимир Бошнаков. Срещата на публиката отблизо със Стефка Минева ще се състои непосредствено преди празничния концерт. На нея ще бъдат прожектирани избрани кадри от Златния фонд на Българската национална телевизия. Още три годишнини са във фокуса на тазгодишната програма. По повод 120 години от рождението на Панчо Владигеров на 29 ноември ще има концерт на Академичния симфоничен оркестър на НМА „Проф. Панчо Владигеров“. С прожекция на спектакъла на операта „Набуко“ от Джузепе Верди - телевизионна продукция от фонда на БНТ (1983)  на 1 декември ще бъде изразена почитта към основателя на ФОБИ – диригентът Димитър Димитров (1929-1999). \r\n Специално събитие на 3 декември с представяне на книга и документален филм, е посветено на 100 годишнината от рождението на един от „строителите“ на българските оперни театри и симфонични оркестри Руслан Райчев.", "date": "2019.10.30", "title": "В Стара Загора се открива Фестивал на  оперното и балетното изкуство"}
{"url": "http://www.focus-news.net/news/2019/10/30/2714301/24-sluchaya-na-varitsela-i-9-sluchaya-na-skarlatina-sa-registrirani-za-minalata-sedmitsa-vav-varna.html", "text": "24 случая на варицела и 9 случая на скарлатина са регистрирани за миналата седмица във Варна. Това съобщиха за  Радио „Фокус“ – Варна   от Регионалната здравна инспекция във Варна, на база справка за изминалите седем дни. Оттам добавиха, че от въздушно - капковите инфекции са регистрирани 33 лица срещу 23 за предходната седмица, представени от: 24 случая на варицела и 9 случая на скарлатина. Регистрираната в РЗИ - Варна остра заразна заболeваемост се движи в характерните за сезона граници. Броят на регистрираните чревни инфекции е 39 случая срещу 27 от предходната седмица, представени от: 35 ентероколита, 2 колиентерита, 1 салмонелоза и 1 вирусен хепатит.  \r\nДесислава ВАСИЛЕВА", "date": "2019.10.30", "title": "24 случая на варицела и 9 случая на скарлатина са регистрирани за миналата седмица във Варна"}
{"url": "http://www.focus-news.net/news/2019/10/30/2714300/ministar-vladislav-goranov-byudzhetat-na-nzok-narastva-s-3942-miliona.html", "text": "По отношение на бюджета на НЗОК разходите нарастват с 394,2 милиона, от тях за здравноосигурителни плащания приблизително 350 милиона. Това каза министърът на финансите Владислав Горанов при представянето на параметрите на бюджетната рамка за 2020 година и Проекта на актуализираната средносрочна прогноза за периода 2020 – 2022 г., предаде репортер на  Агенция „Фокус“ . „За здравни дейности извън обхвата на задължителното здравно осигуряване, финансирани от държавния бюджет, са 40, 4 милиона“, поясни още той.  \r\nТеодора ПАВЛОВА", "date": "2019.10.30", "title": "Министър Владислав Горанов: Бюджетът на НЗОК нараства с 394,2 милиона"}
{"url": "http://www.focus-news.net/news/2019/10/30/2714292/mestni-izbori-2019-simeon-velinov-oik-smolyan-nad-2700-sa-nedeystvitelnite-byuletini-sled-okonchatelnoto-prebroyavane-v-obshtinata.html", "text": "Над 2700 са недействителните бюлетини след окончателното преброяване на местните избори в община Смолян. Това каза за   Радио „Фокус“ – Смолян  Симеон Велинов – председател на Общинска избирателна комисия - Смолян. „За съжаление не липсват и такива бюлетини. Прави впечатление при приемането на протоколите от секционните избирателни комисии, че има гласоподаватели, които не са се ориентирали добре и са направили недействителни бюлетини, гласувайки в бюлетината за общински съветници в графата преференции, като не са отбелязали съответната кандидатска листа, за която дават тази преференция. Това е направило тения вот недействителен по отношение на общинските съветници“, поясни Велинов. Той уточни, че действителните гласове за общински съветници в община Смолян са 15 952 гласа, а недействителни гласове са 2748 гласа. В броят на действителните бюлетини е включен и този на хората, които са отбелязали, че не подкрепят никого, които са 481 и по смисъла на Изборния кодекс са действителни гласове. „Има доста недействителни бюлетини в общината, въпреки голямата информационна кампания на ЦИК, в това число и нашите обучения на членовете на СИК,  които следва да дават указания на хората, които не знаят как да гласуват. Въпреки това има голям брой на недействителни гласове, които можеха да разместят и листи и да обърнат вота по места“, коментира още Симеон Велинов. \r\nНели ГЕРГЬОВСКА", "date": "2019.10.30", "title": "Местни избори, 2019: Симеон Велинов, ОИК – Смолян: Над 2700 са недействителните бюлетини след окончателното преброяване в общината"}
{"url": "http://www.focus-news.net/news/2019/10/30/2714255/mestni-izbori-2019-novoizbraniyat-kmet-na-stara-zagora-zhivko-todorov-gerb-uvelichava-svoeto-vliyanie.html", "text": "ГЕРБ увеличава своето влияние. Това каза новоизбраният кмет на Община Стара Загора Живко Тодоров по време на пресконференция в централата на ГЕРБ, предаде репортер на  Агенция „Фокус” . „ Няма да пропусна в кръга на шегата, че ГЕРБ завоюва две много значими победи: в Славяново на първи тур и в Кюстендил от гледна точка за родно място за живеене. Така че това е показателно, че ПП ГЕРБ увеличава своето влияние и благодарение на добрите кандидати, които ние представяме,  успяваме да победим дори и там, където има силни политически фигури в страната, които имат възможност да влияят на местната политика”, подчерта още Живко Тодоров.  \r\nДеница КИТАНОВА", "date": "2019.10.30", "title": "Местни избори 2019: Новоизбраният кмет на Стара Загора Живко Тодоров: ГЕРБ увеличава своето влияние"}
{"url": "http://www.focus-news.net/news/2019/10/30/2714302/afp-daniya-dade-razreshenie-na-rusiya-za-stroitelstvoto-na-severen-potok-2.html", "text": "Копенхаген предостави разрешение за строителството на руския проект „Северен поток-2“ на територията на датския континентален шелф в Балтийско море, предава  AFP . \r\n„Датската Агенция по енергетиката представи разрешение за газопровода „Северен поток-2“. Ще бъде построена секция от него в датския континентален шелф на югоизток от Борнхолм в Балтийско море“, заяви в свое изявление агенцията по енергетиката. \r\n \r\n : Теодор Пенев", "date": "2019.10.30", "title": "AFP: Дания даде разрешение на Русия за строителството на „Северен поток-2“"}
{"url": "http://www.focus-news.net/news/2019/10/30/2714304/74-godishen-shofyor-e-predaden-na-sad-za-prichinena-smart-na-6-godishno-momche-pri-katastrofa-v-gr-sandansski.html", "text": "Водач на лек автомобил е изправен на подсъдимата скамейка за ПТП със загинало шестгодишно момче в гр. Сандански. Това съобщиха от  Апелативна прокуратура - София . \r\nОкръжна прокуратура – Благоевград е внесла за разглеждане в съда обвинителен акт срещу С.Я. (на 74 години) за извършено от него престъпление по чл. 343, ал.1, б. „в“, пр. 1, вр. чл. 342, ал. 1, пр. 3 от НК.  \r\nОбвиняемият Я. е правоспособен водач на моторно превозно средство и притежава валидна шофьорска книжка.  \r\nОколо 08:30 ч. на 25.07.2018 г. мъжът потегля с лекия си автомобил „Фолксваген“ от дома си на ул. „Пирин“ в гр. Сандански, за да отиде при сестра си, живееща на пл. „Грамос“.  \r\nПо същото време, на ул. „Александър Буйнов“, служители на общинско дружество извършвали дейности по отстраняване на авария. По време на изкопните работи, от дясната страна на багера, оставало разстояние от около 2 м от уличното платно, през което е било възможно да преминават автомобили и пешеходци. В кофата на багера бил поставен знак Г9 „Преминаване отдясно на знака“. В непосредствена близост до изкопа имало паркирани автомобили. На тротоара стояли живеещите наблизо граждани.  \r\nСтигайки до ул. „Алексанъдр Буйнов“, която е покрита с павета и има значителен стръмен наклон на спускане в посока към ул. „Чудомир Кантарджиев“, обвиняемият С.Я. спрял автомобила на разстояние от около 10-15 м от багера. Мъжът слязъл и набързо отишъл да провери дали работниците ще приключат бързо. След като се върнал и се качил в колата си, форсирайки я, потеглил рязко напред, насочвайки се вдясно към тротоара. В резултат на действията си ударил паркиран наблизо автомобил „Тойота“, а след това и пешеходеца – малолетния М.С. Тялото на детето било отхвърлено пред управляваното от обвиняемия МПС, след което той преминава над него.  \r\nПострадалият бил веднага транспортиран за оказване на спешна медицинска помощ. Въпреки предприетото лечение, няколко дни по-късно шестгодишният М. е починал. Според експертното заключение, причината за смъртта му е съчетаната травма с водеща черепно-мозъчна такава с развилите се усложнения.  \r\nПредстои наказателното производство срещу обвиняемия С.Я. да продължи в съда.", "date": "2019.10.30", "title": "74-годишен шофьор е предаден на съд за причинена смърт на 6-годишно момче при катастрофа в гр. Сандансски"}
{"url": "http://www.focus-news.net/news/2019/10/30/2714296/rtk-kosovo-kosovskite-sarbi-tryabva-da-sprat-da-se-strahuvat-ot-belgrad.html", "text": "Лидерът на политическото движение „Самоопределение“ Албин Курти, заяви, че сърбите в страната трябва да престанат да бъдат поставяни под напрежение от страна на Белград, а партия „Сръбска листа“ не трябва да бъде негов инструмент в Косово, предава  RTK . \r\nТой добави, че новото правителство, което се очаква да бъде оглавено от него, ще включва представители на „Самоопределение“, Демократическата лига на Косово (ДЛК), но и също така и на сръбската общност.  \r\n„Искаме да имаме широко правителство. Не искаме нашето правителство да зависи от „Сръбска листа\", както беше в миналото“, заяви Курти. \r\nТой добави, че „Сръбска листа“ не е политическа партия в пълния смисъл на думата, а по-скоро инструмент на Белград.  \r\n„Моят проблем (…) е, че това не е партия, а винаги е било инструмент на Белград.“  \r\nТой освен това обвини партията в сплашване на сръбските граждани в Косово по време на изборния процес в страната.  \r\n„Международните организации знаят по-добре от мен какво се случи на октомврийските избори с кражбата на вот от страната на „Сръбска листа“ и на това трябва да се обърне внимание“, добави Курти. \r\nТой обвини Сърбия в това, че сплашва косовските сърби и заяви, че мнозинството от албанската общност и новото правителство ще бъдат отговорни за защитаването им, за да не „се страхуват те от Белград“.  \r\n \r\n : Теодор Пенев", "date": "2019.10.30", "title": "RTK (Косово): Косовските сърби трябва да спрат да се страхуват от Белград."}
{"url": "http://www.focus-news.net/news/2019/10/30/2714305/9-sluchaya-na-uhapvane-ot-karlezh-sa-registrirani-za-sedmitsa-vav-varna.html", "text": "9 случая на ухапване от кърлеж са регистрирани за седмица във Варна. Това съобщиха за  Радио „Фокус“ – Варна   от Регионалната здравна инспекция във Варна. Оттам допълниха, че през миналата седмица са били проведени 30 имунизации. С ваксина против жълта треска са обхванати 5 лица. В кабинета за анонимно и безплатно консултиране за СПИН (КАБКИС) са преминали и изследвани 12 лица. Извършени са 51 епидемиологични проучвания на болни с остри заразни болести (ОЗБ). Броят на регистрираните остри респираторни заболявания (ОРЗ) е 155 случая срещу 171 от предходната седмица. Няма регистрирани случаи на заболявания от грип. Има регистрирани 42 случая на усложнения от остри респираторни заболявания – 31 бронхита и 11 пневмонии. В имунизационният кабинет през отчетния период са преминали общо 61 лица.  \r\nДесислава ВАСИЛЕВА", "date": "2019.10.30", "title": "9 случая на ухапване от кърлеж са регистрирани за седмица във Варна"}
{"url": "http://www.focus-news.net/news/2019/10/30/2714303/ministar-vladislav-goranov-predlagame-ot-1-yanuari-2020-g-minimalnata-rabotna-zaplata-da-e-610-lv-za-2021-g-650-lv.html", "text": "Предлагаме и ще предложим и такова решение на правителството от 1 януари 2020 година минималната работна заплата да бъде определена в размер на 610 лева, за 2021 – в размер на 650, колкото е хоризонтът на мандата на това правителство, и разбира се очакваме дебатът по отношение на определяне на минималната работна заплата да продължи, за да не се налагат административни решения. Това каза министърът на финансите Владислав Горанов при представянето на параметрите на бюджетната рамка за 2020 година и Проекта на актуализираната средносрочна прогноза за периода 2020 – 2022 г., предаде репортер на  Агенция „Фокус“ . В бюджета е заложена мярка за увеличение с 10 на 100 на разходите за персонал, която надгражда вече осигуреното от началото на тази година увеличение със същия размер. „Като увеличението на минималните работни заплати на заетите ще бъде след преценка за заеманата длъжност и постигнатите резултати, като разбира се гарантира едно минимално увеличение, което да компенсира инфлационните индекси“, допълни още министърът на финансите.  \r\nТеодора ПАВЛОВА", "date": "2019.10.30", "title": "Министър Владислав Горанов: Предлагаме от 1 януари 2020 г. минималната работна заплата да е 610 лв., за 2021 г – 650 лв."}
{"url": "http://www.focus-news.net/news/2019/10/30/2714308/glaven-inspektor-kosta-kyuchukov-e-noviyat-nachalnik-na-rpu-trud.html", "text": "Със заповед на министъра на вътрешните работи главен инспектор Коста Кючуков е временно назначен на длъжност началник на РПУ – Труд. Това съобщиха за  Радио „Фокус“ – Пловдив  от Областната дирекция на МВР. Днес 27-годишният началник бе представен пред състава от директора ст. комисар Йордан Рогачев. \r\nКоста Кючуков е роден през 1992 година. Завършил е висше образование в Академия на МВР. Работил е в Отдел “Криминална полиция” при ОДМВР – Пазарджик. Семеен, с едно дете. За постигнати високи професионални резултати по време на службата си в МВР е награждаван многократно.", "date": "2019.10.30", "title": "Главен инспектор Коста Кючуков е новият началник на РПУ - Труд"}
{"url": "http://www.focus-news.net/news/2019/10/30/2714310/federika-mogerini-zapadnite-balkani-ostavat-posveteni-na-es.html", "text": "Напускащият Върховен представител на ЕС по външните въпроси и политиката за сигурност Федерика Могерини заяви, че страните от Западните Балкани остават ангажирани с европейската си интеграция, въпреки разочарованието от решението на Брюксел да не даде дата за започване на преговори на Албания и Северна Македония, предава скопската медия  ”Maкфакс“ . \r\nТя каза това по време на среща с представители на страните от региона. \r\nВъпреки недоволството от решението на Европейския съвет, всички се съгласиха, че европейската интеграция остава приоритет за всички страни от Западните Балкани и че това е в интерес за региона и за ЕС, смята Могерини. \r\n\"Разговорът завърши това, което постигнахме заедно през последните пет години, и на него обсъдихме общите предизвикателства, които предстоят\", добави тя. \r\nМогерини отбеляза, че партньорите от Западните Балкани са потвърдили силния ангажимент към европейската перспектива и осъществяването на реформи, на първо място в полза на своите граждани, както и на регионалното сътрудничество и добросъседските отношения. \r\n \r\n : Теодор Пенев", "date": "2019.10.30", "title": "Федерика Могерини: Западните Балкани остават посветени на ЕС"}
{"url": "http://www.focus-news.net/news/2019/10/30/2714307/ministar-vladislav-goranov-danachnite-stavki-se-zapazvat-takiva-kakvito-byaha-i-dosega.html", "text": "Още през 2017 г. в коалиционното споразумение между политическите партии, подкрепящи и подкрепили правителството, заявихме, че в този 4-годишен мандат ние не искаме да променяме данъчните ставки: запазват се в размера, в който са ви познати. Това каза министърът на финансите Владислав Горанов при представянето на параметрите на бюджетната рамка за 2020 година и Проекта на актуализираната средносрочна прогноза за периода 2020 – 2022 г., предаде репортер на  Агенция „Фокус“ . Министър Горанов посочи, че с това запазване се смята, че се поддържа устойчиво ниво на бюджетните приходи и предвидимост на икономическата среда.  \r\nТеодора ПАВЛОВА", "date": "2019.10.30", "title": "Министър Владислав Горанов: Данъчните ставки се запазват такива, каквито бяха и досега"}
{"url": "http://www.focus-news.net/news/2019/10/30/2714306/tass-erdogan-ne-izklyuchva-vazmozhnostta-za-novi-pregovori-s-putin.html", "text": "Турският президент Реджеп Тайип Ердоган заяви, че не изключва възможността да проведе нови преговори с руския си колега Владимир Путин, предава  TACC . \r\n\"Разговор с Путин може да се проведе по всяко време. Всичко зависи от развитието на събитията\", каза турският лидер. \r\nНа 22 октомври в руския град Сочи двамата постигнаха меморандум за съвместни действия за разрешаване на конфликта в Северна Сирия и прекратяването на турската операция „Извор на мира“ в региона.  \r\nСпоред документа, руската военна полиция и силите на Дамаск ще патрулират сирийско-турската граница, а кюрдските сили ще се изтеглят на 30 км на юг от нея.   \r\n \r\n : Теодор Пенев", "date": "2019.10.30", "title": "ТАСС: Ердоган не изключва възможността за нови преговори с Путин"}
{"url": "http://www.focus-news.net/news/2019/10/30/2714312/ministar-vladislav-goranov-dostigane-na-sredna-rabotna-zaplata-prez-2021-g-mezhdu-1-400-i-1-500-leva-e-postizhimo-i-vazmozhno.html", "text": "Прогноза, която направихме в Министерство на финансите на база на последни неофициални данни, с които разполагаме от националната статистика, разбира  предварителни, е, че анонсираното достигане на средна заплата през 2021 г. от порядъка между 1 400 и 1 500 лева е постижимо и възможно, състоянието на пазара на труда предполага подобно съотношение на инвестициите в труд и капитал. Това каза министърът на финансите Владислав Горанов в заключение след представянето на параметрите на бюджетната рамка за 2020 година и Проекта на актуализираната средносрочна прогноза за периода 2020 – 2022 г., предаде репортер на  Агенция „Фокус“ . Той посочи, че липсата на изненади в бюджета е добрата новина и не приема критиките, насочени в тази насока. „Прогнозируемостта в политиките, които наложихме в началото на управленския мандат, изисква и предполага големите мерки, които сме начертали, да бъдат последователно изпълнявани. Запазваме данъчната тежест, последователно се стремим да притискаме бизнеса са увеличение на доходите, както по линия на минималните доходи, така и по линия на разходите, които ние заплащаме за труд в бюджетната сфера. Увеличението на възнагражденията на преподавателския персонал едва ли има нужда да бъде коментирано в контекста на необходимостта от изграждане на качествена работна сила – проблем, с който се сблъсква всеки един представител на работодателите. Държавният дълг намалява. Оптимисти сме, че всички цели, които сме си заложили в началото на този управленски мандат, с последния цял бюджет, който ще се изпълнява в него, ще бъда доближени“, каза още министърът на финансите в своето заключение.  \r\nТеодора ПАВЛОВА", "date": "2019.10.30", "title": "Министър Владислав Горанов: Достигане на средна работна заплата през 2021 г. между 1 400 и 1 500 лева е постижимо и възможно"}
{"url": "http://www.focus-news.net/news/2019/10/30/2714316/prezidentat-rumen-radev-profesionalnite-standarti-v-zhurnalistikata-mogat-da-se-otstoyavat-samo-ot-nezavisimi-medii.html", "text": "Професионалните стандарти в журналистиката могат да се отстояват само от свободни медии, които са независими в политическо и финансово отношение.  Това заяви президентът Румен Радев на среща на „Дондуков“ 2 с президента и изпълнителен директор на „Свободна Европа“ Джейми Флай, който е на посещение в България. Държавният глава оцени високо възстановяването на дейността на „Свободна Европа“ в България и особено приноса на медията в разследващата журналистика и борбата с корупцията по високите етажи на властта. Това съобщиха от  прессекретариата на държавния глава . \r\nСъстоянието на медийната среда у нас, свободата на словото, следването на професионални медийни стандарти и влиянието на автоцензурата в журналистиката бяха сред акцентите на срещата. По думите на Румен Радев отстояването на плурализма и обективността в медийното пространство е от ключово значение както за гражданското общество, така и за демократичното развитие на страната. Финансовата уязвимост на много медии и липсата на ясни правила при разпределението на европейски средства в медийната сфера бяха посочени като сериозни фактори за деформирането на информационната среда в България.  \r\nДжейм Флай запозна президента Румен Радев с дейността на „Свободна Европа“, която работи и подготвя журналистически материали в 22 държави на 26 езика. Той приветства последователните позиции на българския държавен глава в защита на независимостта на медиите у нас и на обективността в медийното съдържание.  \r\nИзпълнителният директор на „Свободна Европа“ призова за ефективни действия от страна на българските институции срещу всеки опит за оказване на административен или друг натиск върху журналистите в България. Джейми Флай подчерта, че медията ще продължи да действа у нас, като отстоява професионалните стандарти, независимо от политическо влияние и ще насърчи разследващата журналистика. \r\nПо време на срещата държавният глава отново подчерта необходимостта от всеобхватен медиен закон в България, който да установи общи за всички медии стандарти и да регулира прозрачно тяхната дейност и моделите на финансиране.", "date": "2019.10.30", "title": "Президентът Румен Радев: Професионалните стандарти в журналистиката могат да се отстояват само от независими медии"}
{"url": "http://www.focus-news.net/news/2019/10/30/2714309/mestni-izbori-2019-kandidatat-za-kmet-na-sofiya-yordanka-fandakova-blagodarya-vi-sportisti-che-ste-lideri-koito-uvlichate-mladite-hora-i-horata-v-stolitsata-da-sa-po-uspeshni.html", "text": "Скъпи спортисти, вдъхновяващо е винаги, когато се виждам с вас, защото вие сте истинските хора на България, истинските хора на София. Не само защото сте донесли и носите непрекъснато славата на страната ни, а защото в живота вие сте лидерите - тези, които увличате младите хора и хората в София да са по-успешни, перспективни и да вярват, че с труд може да се постигне всичко. Това каза кандидатът за кмет на София от ГЕРБ/СДС Йорданка Фандъкова по време на среща със спортисти и представители на спортни клубове в Музея на физическата култура и спорта в Националния стадион „Васил Левски”, предаде репортер на  Агенция „Фокус“ . „Спортът ни учи на това – че с талант, но и с много труд и последователност, се постигат резултати. В това вярвам и аз и така работя през всички тези години. Важно е какво можем да направим за града с ваша помощ“, заяви Фандъкова. Тя благодари и на Владо Николов, който преди години е потърсил помощ за спортния клуб, с който се е занимавал тогава. По думите ѝ, тогава му е предложих да измислят нещо трайно, с което да помогнат на детско-юношеския спорт да се развива. „Моята задача беше и да не оставям училище без физкултурен салон. Освен, че направихме в няколко гимназии по две спортни зали, останаха само две училища още, в които предстои да се направят такива“, подчерта Фандъкова.  \r\nЗорница КОСТАДИНОВА", "date": "2019.10.30", "title": "Местни избори 2019: Кандидатът за кмет на София Йорданка Фандъкова: Благодаря ви, спортисти, че сте лидери, които увличате младите хора и хората в столицата да са по-успешни"}
{"url": "http://www.focus-news.net/news/2019/10/30/2714319/kathimerini-kiparskata-kriza-ne-e-dvustranen-a-evropeyski-i-mezhdunaroden-problem-smyata-gratskiyat-prezident.html", "text": "Кипърският проблем не е двустранен въпрос, а международна и европейска криза, а мирно споразумение между страните трябва да покрива всички условия, поставени от европейското право, заяви гръцкият президент Прокопис Павлопулос, пише електронното издание на вестник  Kathimerini . \r\nТой заяви това по време на среща със своя кипърски колега Ниокос Анастасиадис в Атина. Павлопулос заяви още, че нарушенията на Анкара на кипърската Изключителна икономическа зона (ИИЗ) „няма да бъдат толерирани“, и добави, че Турция трябва да се съобразява с конвенциите на ООН за морските територии.  \r\nТой още повтори призивите за мирна сделка, която да обедини Кипър във федерална държава, като призова за премахването на системата на гаранциите и изтеглянето на турските войски от острова.  \r\n \r\n : Теодор Пенев", "date": "2019.10.30", "title": "Kathimerini: Кипърската криза не е двустранен, а европейски и международен проблем, смята гръцкият президент"}
{"url": "http://www.focus-news.net/news/2019/10/30/2714318/mvnr-obvineniyat-ruski-diplomat-e-otpatuval-za-moskva-zaedno-sas-svoeto-semeystvo.html", "text": "Обвиненият руски дипломат, който трябваше да напусне територията на България в срок от 24 часа, е отпътувал с директен полет за Москва заедно със своето семейство. Това съобщиха от пресцентъра на  МВнР . Същевременно, поради отрицателно становище на една от институциите, която съгласува издаването на дългосрочни визи за дипломати, няма да бъде издадена такава на руски гражданин, намиращ се в момента в Русия, на когото му предстоеше да поеме поста „аташе по въпросите на отбраната“ в руското посолство в София. Уточняваме, че това не е процедура по обявяване за персона нон грата. За решението е уведомена руската страна.", "date": "2019.10.30", "title": "МВнР: Обвиненият руски дипломат е отпътувал за Москва заедно със своето семейство"}
{"url": "http://www.focus-news.net/news/2019/10/30/2714313/491-inspektsii-ot-sluzhiteli-osashtestvyavashti-darzhaven-zdraven-kontrol-sa-izvarsheni-za-sedmitsa-vav-varna.html", "text": "491 инспекции от служители, осъществяващи държавен здравен контрол, са извършени за седмица във Варна. Това съобщиха за  Радио „Фокус“ – Варна   от Регионалната здравна инспекция във Варна. От там допълниха, че през миналата седмица са били извършени  35 проверки в търговски обекти по Закона за здравето. Издадени са 4 предписания на обекти с обществено предназначение за предприемане на хигиенни и противоепидемични мерки. През отчетния период в отдел „Държавен здравен контрол“ са постъпили 2 жалби и 2 сигнала, по които е започната процедура по проверка и отговор. Обработени са 5 жалби от предходната седмица, от които само две са основателни. \r\nДесислава ВАСИЛЕВА", "date": "2019.10.30", "title": "491 инспекции от служители, осъществяващи държавен здравен контрол, са извършени за седмица във Варна"}
{"url": "http://www.focus-news.net/news/2019/10/30/2714315/dva-sa-registriranite-pozhari-s-preki-materialni-shteti-prez-izminaloto-denonoshtie-vav-varna.html", "text": "Два са регистрираните пожари с преки материални щети през изминалото денонощие във Варна. Това съобщиха от пресцентъра на  ОД на МВР – Варна . Вчера около 07.35 часа е получен сигнал за пожар в пристройка към къща, намираща се на ул.  „Теодосий Търновски“ в града. Няма пострадали хора. Предполагаемата причина за възникване на пожара е небрежност при боравене с открит огън. Изгорели са 6 кв. м покривна конструкция и барака. Около 19.45 часа във вторник, е получен сигнал и за пожар в лампа от уличното осветление, намираща се на ул. \"Струга\" във Варна. Предполагаемата причина за възникване на пожара е небрежност при боравене с открит огън. Унищожени са електрически кабели. От полицията в града допълват, че са регистрирани три пожари без преки материални щети през изминалото денонощие – в сухи треви, в отпадъци и в метални контейнери. Три са и регистрираните случаи на оказана техническа помощ.", "date": "2019.10.30", "title": "Два са регистрираните пожари с преки материални щети през изминалото денонощие във Варна"}
{"url": "http://www.focus-news.net/news/2019/10/30/2714323/vremenno-dvizhenieto-po-pat-i-1-montana-vidin-pri-okolovrasten-pat-na-gr-montana-v-posoka-vidin-se-osashtestvyava-v-edna-lenta-poradi-izteglyaneto-na-avariral-tovaren-kamion.html", "text": "Временно движението по път I-1 Монтана - Видин при околовръстен път на гр. Монтана в посока Видин се осъществява в една лента поради изтеглянето на аварирал товарен камион. Това съобщиха от пресцентъра на  Агенция \"Пътна инфраструктура\" . Движението се регулира от пътна полиция.", "date": "2019.10.30", "title": "Временно движението по път I-1 Монтана - Видин при околовръстен път на гр. Монтана в посока Видин се осъществява в една лента поради изтеглянето на аварирал товарен камион"}
{"url": "http://www.focus-news.net/news/2019/10/30/2714322/vasil-velev-aikb-podkrepyame-proekta-za-byudzhet-plyusovete-v-nego-sa-poveche-ot-minusite.html", "text": "Подкрепяме проекта за бюджет, плюсовете в него са много повече от минусите, а минусите, които ги има, всъщност не са точно минуси на бюджета, а са вследствие на неизвършени реформи. Това каза председателят на Управителния съвет (УС) на Асоциация на индустриалния капитал в България (АИКБ) Васил Велев по време на Националния съвет за тристранно сътрудничество, предаде репортер на  Агенция „Фокус“ . Той заяви, че според АИКБ макроикономическата прогноза на бюджета е реалистично оптимистична. „Прави впечатление, че има напрегнат план за приходите, който изпреварва номиналния ръст на БВП, което за нас означава ново изсветляване на икономиката. Прави впечатление, че и при заложен ръст на компенсация на наетите със 7,4 %, ръстът на дохода на физическите лица се очаква да бъде събраният данък от него – 9,4 %, тоест два процентни пункта по-висок. Това отново говори за изсветляване на пазара на труда, посочи още Велев.  \r\nТеодора ПАВЛОВА", "date": "2019.10.30", "title": "Васил Велев, АИКБ: Подкрепяме проекта за бюджет, плюсовете в него са повече от минусите"}
{"url": "http://www.focus-news.net/news/2019/10/30/2714317/opravdaha-dvamata-sluzhitelite-na-chez-za-smartta-na-11-godishnoto-dete-ot-koprivlen-pochinalo-ot-tokov-udar-prez-2013-godina.html", "text": "На 30 октомври състав на Окръжен съд Благоевград оправда двамата служители на ЧЕЗ за смъртта на 11-годишното дете от Копривлен, починало от  токов удар през 2013 година. Това съобщиха от пресцентъра на  Окръжен съд – Благоевград.  Наказателно дело от общ характер № 279/2015г. влезе в съда 2 години по-късно, а прокуратурата повдигна обвинение на електротехниците към ЧЕЗ С.Д.П. и М.А.В. за причиняване на смърт, поради незнание или немарливо изпълнение на занятие или на друга правно-регламентирана дейност, представляващи източник на повишена опасност - чл.123, ал.1, пр.2 от НК.  \r\n11-годишният А.Д.К. почина на 19 май 2013 година от токов удар в опит да прескочи металната ограда на двора на училище „Никола Вапцаров“ в село Копривлен. В оградата бил опрял скъсан кабел, по който протичало електричество.  \r\nПредседателстващият съдебния състав - съдия Петър Пандев, подписа присъдата с особено мнение. \r\nПрисъдата не е окончателна. Тя може да се обжалва или протестира в 15-дневен срок пред Апелативен съд – София.", "date": "2019.10.30", "title": "Оправдаха двамата служителите на ЧЕЗ за смъртта на 11-годишното дете от Копривлен, починало от  токов удар през 2013 година"}
{"url": "http://www.focus-news.net/news/2019/10/30/2714325/afp-nato-nastoyava-rusiya-da-iztegli-vsichki-svoi-voyski-ot-ukrayna.html", "text": "Генералният секретар на НАТО Йенс Столтенберг приветства изтеглянето на украинската армия и подкрепяните от Москва сепаратисти от Източна Украйна, но повтори своите призиви към Русия да „изтегли всички свои войски“, предава  AFP . \r\nТой заяви това по време на своята визита в украинския град Одеса.  \r\n„Приветстваме всички усилия за намаляването на напрежението“, заяви Столтенберг. \r\n„Но ние знаем, че има дълъг път, понеже все още има нарушения в примирието“, добави той. \r\n„НАТО заявява много ясно, че Русия има специална отговорност да (…) изтегли всички свои войски и техните офицери (от Източна Украйна)\", каза още генералният секретар на НАТО.  \r\n \r\n \r\n \r\n \r\n : Теодор Пенев", "date": "2019.10.30", "title": "AFP: НАТО настоява Русия да изтегли всички свои войски от Украйна"}
{"url": "http://www.focus-news.net/news/2019/10/30/2714327/vitsepremierat-ekaterina-zaharieva-rabotim-aktivno-za-protivodeystvie-sreshtu-antisemitizma-i-proyavite-na-netolerantnost.html", "text": "Вицепремиерът и министър на външните работи Екатерина Захариева подчерта ролята на България за противодействие на антисемитизма и проявите на нетолерантност по време на среща с делегация на Националната коалиция в подкрепа на евразийското еврейство (НКПЕЕ), съобщиха от пресцентъра на  МВнР . \r\n„България се гордее с факта, че е пълноправен член на Международния алианс за възпоменание на Холокоста. Нашето правителство работи активно за противодействие срещу антисемитизма, ксенофобията и езика на омраза. Ние сме толерантен народ, доказал в годините, че различните общности могат да живеят в мир и разбирателство“, заяви Екатерина Захариева в разговор с представителите на НКПЕЕ, водени от председателя на организацията Даниел Рубин. \r\nПътищата за предотвратяване на всякакви вид прояви на нетолерантност бяха сред основните теми на срещата, като акцент бе поставен върху работата с младите хора. От ключово значение за превенцията е и незабавната реакция от страната на институциите при всеки един инцидент, подчерта вицепремиерът Захариева.  \r\nДаниел Рубин благодари на българското правителство за мерките, които предприема в борбата срещу антисемитизма. „Вашите действия ни вдъхват надежда – не само за региона, но и за Европа като цяло“, каза той.  \r\nГостите подчертаха, че България не само е приела през 2017 г. дефиницията за борбата с антисемитизма, но и я прилага. Същата година българското правителство назначи и национален координатор за борба с антисемитизма – заместник-министъра на външните работи Георг Георгиев, който също присъства на срещата.   \r\n„Благодарни сме за подкрепата, която България оказва на еврейската общност. Хората тук от поколения се чувстват интегрирани в обществото. Благодарим специално и на българското правителство за това“, каза Марк Левин, главен изпълнителен директор на НКПЕЕ.  \r\nСред темите на разговор бе и ситуацията на Балканите, като министър Захариева подчерта добросъседските отношения на България със заобикалящите я страни и усилията на българското правителство за тяхното задълбочаване като гарант за сигурност в региона.  \r\nНационалната коалиция в подкрепа на евразийското еврейство е американска неправителствена организация, чиято основна функция е подпомагане на евреите и еврейските общности в Източна Европа и Евразия. НКПЕЕ има активен ангажимент в региона на Източна Европа и Евразия от 1971 г., работи в тясно сътрудничество с правителствени и неправителствени организации и извършва наблюдение на проявите на антисемитизъм в региона.", "date": "2019.10.30", "title": "Вицепремиерът Екатерина Захариева: Работим активно за противодействие срещу антисемитизма и проявите на нетолерантност"}
{"url": "http://www.focus-news.net/news/2019/10/30/2714326/nyama-postradali-pri-intsidenta-sa-avariraliya-tovaren-kamion-na-okolovrastniya-pat-montana-vidin.html", "text": "Няма пострадали при инцидента са авариралия товарен камион на околовръстния път Монтана - Видин. Това съобщиха за  Агенция \"Фокус\"  от ОДМВР - Монтана. Инцидентът е станал в 15.22 часа на новия околовръстен път Монтана – Видин. Преобърналият се ТИР е с турска регистрация. Движението се регулира от пътна полиция.  \r\n \r\nТеодора ПАТРОНОВА", "date": "2019.10.30", "title": "Няма пострадали при инцидента са авариралия товарен камион на околовръстния път Монтана - Видин"}
{"url": "http://www.focus-news.net/news/2019/10/30/2714324/vasil-velev-aikb-bezrabotitsa-prakticheski-nyama.html", "text": "Крайно наше убеждение, базирано и на лични впечатления, е, че безработица практически няма,а има хора, които не искат да се преквалифицират, за да вземат работата, която я има. Това каза председателят на Управителния съвет (УС) на Асоциация на индустриалния капитал в България (АИКБ) Васил Велев по време на Националния съвет за тристранно сътрудничество, предаде репортер на  Агенция „Фокус“ . Той посочи, че недостигът на човешки ресурси е голям. „В една такава среда да се насърчава стоенето вкъщи и неработенето и неквалифицирането е абсолютно неправилно и неградивно. Затова ние подкрепяме запазването на минималните и максимални ставки на обезщетенията за безработица“, допълни Велев.  \r\nТеодора ПАВЛОВА", "date": "2019.10.30", "title": "Васил Велев, АИКБ: Безработица практически няма"}
{"url": "http://www.focus-news.net/news/2019/10/30/2714320/izvarshva-se-rehabilitatsiya-na-tretoklasen-pat-109-avtomagistrala-struma-lozenitsa.html", "text": "Извършва се рехабилитация на третокласен път – 109 автомагистрала „Струма“ – Лозеница. Това съобщиха за  Радио „Фокус“ – Пирин  от Областно пътно управление – Благоевград. Поради тази причина движението от км 0+000 до км 10+754 е ограничено за всички моторни превозни средства. До 31 декември преминаването ще се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. Към този час трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. През деня е регистрирана една верижна катастрофа на разклона за село Рибник в посока автомагистрала „Струма“. Инцидентът е възникнал около 15.10 часа между три леки автомобила. Няма пострадали хора. Движението в района е нормално. \r\nЛивия НИНОВА", "date": "2019.10.30", "title": "Извършва се рехабилитация на третокласен път – 109 автомагистрала „Струма“ – Лозеница"}
{"url": "http://www.focus-news.net/news/2019/10/30/2714330/rakovodni-sluzhiteli-na-zhandarmeriyski-strukturi-ot-11-strani-gostuvaha-na-tsspp-v-pazardzhik.html", "text": "Ръководни служители на жандармерийски структури от 11 страни гостуваха на Центъра за специализация и професионална подготовка в Пазарджик, съобщи за  Радио \"Фокус\" - Пазарджик  говорителят на ОДМВР Мирослав Стоянов. \"Продължава посещението на ръководни служители на жандармерийски подразделения от 11 страни от целия свят. Домакин на опознавателното посещение е Дирекция „Жандармерия“. Днес гостите посетиха Центъра за специализация и професионална подготовка в Пазарджик при Академията на МВР. Тук те бяха посрещнати от директора на ЦСПП комисар Стоян Зайков и ръководни служители. Той представи пред присъстващите презентация относно структурата и дейностите в пазарджишкият център, където се обучават и служители от българската жандармерия. Членовете на делегацията получиха отговори на множеството зададени от тях въпроси, разгледаха кабинетите за специализирано обучение и стрелбищния комплекс. В днешния ден те ще посетят и Зоналното жандармерийско управление в Пловдив\", уточни Стоянов. \r\n \r\nВаня НИКОЛОВА", "date": "2019.10.30", "title": "Ръководни служители на жандармерийски структури от 11 страни гостуваха на ЦСПП в Пазарджик"}
{"url": "http://www.focus-news.net/news/2019/10/30/2714329/nova-zala-za-mikroprotsesorna-tehnika-e-otkrita-v-profesionalnata-gimnaziya-po-elektrotehnika-i-elektronika-pgee-v-plovdiv.html", "text": "Нова зала за микропроцесорна техника е открита в Професионалната гимназия по електротехника и електроника (ПГЕЕ) в Пловдив. Това съобщиха за  Радио „Фокус“ – Пловдив  от Общината. Лентата прерязаха заместник-кметът Стефан Стоянов и директорът на гимназията Стоянка Анастасова. Инициативата и реализацията на идеята е на бивши възпитаници на училището, чието желание е да се подобри средата за учене на учениците. Обновената лаборатория ще се използва за практическо обучение по микропроцесорна техника. Ремонтът е направен от фирма, която се занимава с изработка на медицинска апаратура. За новата зала са предоставени уреди и електронни компоненти, които учениците да изучават. \r\nПолитиката по въвеждане на професионално и дуално образование дава възможност на повече компании да са близо до децата, като ги изграждат като професионалисти. От миналата година гимназията се включи и с дуални паралелки. Това обясни Стефан Стоянов и припомни, че тази година има общо 10 дуални паралелки само в град Пловдив, което е повече от всички дуални паралелки за последните 3 години. \r\n„Община Пловдив осигурява допълнително стажове, контакти между училищата и бизнеса, за да може учениците да получават прагматично образование“, сподели още той. \r\nЛабораторията е важна за професионалното развитие на учениците, с което те ще подобряват своите знания и умения. Наскоро ПГЕЕ е открила и Клуб „Програмиране и микроконтролери“. Тези извънкласни форми преодоляват разликата на пазара на труда и професионалното образования, обясни директорът Стоянка Анастасова. \r\nИндустрията расте бързо, а компаниите имат нужда от все повече добре образовани специалисти, допълни заместник-кметът Стефан Стоянов. \r\nИзпълнителният директор на фирмата, реализирала проекта, Георги Петков заяви, че това е първата лаборатория, която правят, но са отворени към подпомагане на професионалното развитие на учениците. \r\nИмаме много добра съвместна работа с гимназията, а Вие получавате добри теоретични знания. С тези думи към учениците се обърна Веселин Каравасилев, мениджър производство и сподели, че на младежите липсват знания свързани с производствения процес. Затова той изрази надежда, че след преминаване на обучение в лабораторията учениците ще са много по-подготвени за реалната работа. \r\n15 са общо лабораториите в училищата в Пловдив, които осигуряват подобно практическо обучение. ПГЕЕ успешно си партнира с още 30 фирми от „Тракия икономическа зона“, които подпомагат цялостната учебна дейност с практическо обучение и модерно технологично оборудване. Предстои на 26 ноември да бъдат открити още зали, които са изградени с помощта на 5 фирми.", "date": "2019.10.30", "title": "Нова зала за микропроцесорна техника е открита в Професионалната гимназия по електротехника и електроника (ПГЕЕ) в Пловдив"}
{"url": "http://www.focus-news.net/news/2019/10/30/2714333/dvizhenieto-po-patya-mezhdu-selo-polikraishte-i-gorna-oryahovitsa-se-osashtekstvyava-v-ednata-lenta-poradi-remont.html", "text": "Движението по пътя между село Поликраище и Горна Оряховица се осъществява в едната лента поради ремонт. \r\nДейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. Това съобщиха за  Радио „Фокус“ – Велико Търново  от  Областно пътно управление. Времето във Великотърновски регион е предимно облачно, като на места вече превалява дъжд. Настилките са частично мокри, а трафикът - интензивен. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на месеца. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. Отворен за движение е Прохода на Републиката, но там остава в сила предупреждението за опасност от падащи камъни. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\n \r\nЛуиза ТРАНЧЕВА", "date": "2019.10.30", "title": "Движението по пътя между село Поликраище и Горна Оряховица се осъществява в едната лента поради ремонт"}
{"url": "http://www.focus-news.net/news/2019/10/30/2714291/pozharnata-vav-varna-e-pomagala-da-se-izvedat-mayka-s-bebe-ot-asansyor-na-nadlez-v-kv-asparuhovo.html", "text": "Пожарната във Варна е помагала да се изведат майка с бебе от асансьор на надлез в кв. „Аспарухово“ . Това съобщи за  Радио „Фокус“ – Варна   Ивана Милева, говорител на полицията в града. Тя посочи, че сигналът е бил подаден вчера към 16.30 часа за заседнала млада жена с малко дете в асансьор, който е част от надлез в квартала. На място е бил изпратен екип на пожарната, които са оказали техническа помощ за отварянето на съоръжението. Жената и детето й са били изведени невредими, само с уплах.  \r\nТова е поредният случай, в който хора засядат в асансьорите на надлеза в кв. „Аспарухово“. Жителите на района са силно обезопокоени от честите аварии, които са причина за спиране работата на асансьорите или рисковете да заседнат вътре. Особен проблем са и множеството вандалски прояви. Редовно в асансьорите има откраднати лампи, а не са рядкост и случаите, в които е изключително мръсно. Проблемът е, че съоръжението в квартала е направено без да са изградени рампи по стълбите и на практика е почти невъзможно използването му от майки с колички или хора с двигателни проблеми. В района няма и пешеходни пътеки, заради което редовно жителите на квартала пресичат с риск за живота и здравето си. \r\nДесислава ВАСИЛЕВА", "date": "2019.10.30", "title": "Пожарната във Варна е помагала да се изведат майка с бебе от асансьор на надлез в кв. „Аспарухово“"}
{"url": "http://www.focus-news.net/news/2019/10/30/2714331/vanya-grigorova-kt-podkrepa-shte-prodalzhavame-da-se-radvame-na-visok-dyal-na-nedeklariraniya-trud-ako-ne-podhodim-po-inovativno.html", "text": "Ще продължаваме да се радваме на висок дял на недекларирания труд, ако не подходим по-иновативно. Това каза икономическият съветник на президента на КТ \"Подкрепа\" Ваня Григорова по време на Националния съвет за тристранно сътрудничество, предаде репортер на  Агенция „Фокус“ . „Не виждаме стъпки за минимизиране на недекларирания труд независимо дали изобщо няма подписан договор човекът, който се труди, или договорът е на минимална работна заплата, а се плаща нещо допълнително в плик. Колкото и пъти да подаваме сигнали, отговорът е, че такива нередности не могат да бъдат открити. Няма как да бъдат открити, когато се прави по документи“, добави още тя.  \r\nТеодора ПАВЛОВА", "date": "2019.10.30", "title": "Ваня Григорова, КТ „Подкрепа“:  Ще продължаваме да се радваме на висок дял на недекларирания труд, ако не подходим по-иновативно"}
{"url": "http://www.focus-news.net/news/2019/10/30/2714332/reuters-na-parviya-siriyski-konstitutsionen-savet-opozitsiyata-prizova-za-spravedlivost-a-pravitelstvoto-osadi-okupatsiyata-na-stranata.html", "text": "Правителството в Сирия осъди „окупирането“ на страната, докато опозиционните сили настояха за справедливост и мир по време на първото заседание от инициирания от ООН Сирийски конституционен съвет в Женева, чиято цел е да се стигне до политическо решаване на гражданската война, предава  Reuters . \r\nВ първото събрание на съвета участваха представители на правителството в Дамаск и опозиционни представители, както и членове на обществото в Сирия.  \r\nЕкспертите поставят въпроса дали президентът на страната Башар Асад ще се съгласи на отстъпки в преговорите с опозицията, след като укрепи своите позиции в Сирия.  \r\nПредставителят на сирийското правителство в комитета Ахмад Кузбари осъди „тероризма“ в страната и отбеляза „жертвите и героичните действия“ на правителствената армия.  \r\n„Окупацията на нашата територия, (…) и продължаването на налагането на едностранни санкции заплашват целия политически процес и са в противоречие с международната легитимност“, заяви той.  \r\nОт своя страна опозицията заяви, че на 65% от Сирия са били нанесени щети във войната. \r\n„Време е за нас да повярваме, че победа в Сирия ще е постигането на справедливост и мир, не спечелването на войната“, заяви говорител на опозиционните сили.  \r\nСъветът е съставен от 150 души, по 50 от правителството в Дамаск, опозицията и членове на обществеността и целта му е да се осъществи политическа реформа, както и да се проведат наблюдавани от ООН свободни и честни избори в Сирия.  \r\nВсяка делегация включва и членове на кюрдското общество, но няма представители на „Сирийските демократични сили“ (СДС) или „Отрядите за народна самоотбрана“ (ОНС).  \r\nНа подгрупа от 45 души е поверено написването на новата конституция на страната или внасянето на поправки в тази от 2012 г.  \r\n„Това е исторически момент“, заяви Специалният пратеник на ООН за Сирия Гейр Педерсен. \r\nТой отметна, че преговорите няма да са лесни и „пътят напред“ ще е труден.  \r\n„Но факта, че вие сте тук и стоите лице в лице, готови да започнете диалог и преговори е силен знак за сирийците навсякъде, в страната и извън нея“, добави той.  \r\n \r\n : Теодор Пенев", "date": "2019.10.30", "title": "Reuters: На първия Сирийски конституционен съвет опозицията призова за справедливост, а правителството осъди „окупацията“ на страната"}
{"url": "http://www.focus-news.net/news/2019/10/30/2714328/vasil-velev-aikb-ne-podkrepyame-administrativnoto-uvelichenie-na-minimalnata-rabotna-zaplata.html", "text": "Не подкрепяме административното увеличение на минималната работна заплата. Това заяви председателят на Управителния съвет (УС) на Асоциация на индустриалния капитал в България (АИКБ) Васил Велев по време на Националния съвет за тристранно сътрудничество, предаде репортер на  Агенция „Фокус“ . „Ние години наред предлагаме минималната работна заплата да се договаря между работодатели и синдикати по икономически дейности. Има известен напредък в диалога между работодатели и синдикати, но трябва да положим още усилия. Следващата година да успеем да договорим такива заплати за по-следващата“, добави още Велев. Той припомни предложението на АИКБ минималните осигурителни доходи да отпаднат. „Няма друга страна в ЕС, която да определя минимални осигурителни доходи, а също така да определя и класове за частния сектор“, каза още Васил Велев.  \r\nТеодора ПАВЛОВА", "date": "2019.10.30", "title": "Васил Велев, АИКБ: Не подкрепяме административното увеличение на минималната работна заплата"}
{"url": "http://www.focus-news.net/news/2019/10/30/2714337/opererata-na-dzhakomo-puchini-toska-shte-bade-predstavena-v-darzhavna-opera-burgas-na-31-oktomvri.html", "text": "Една от най-популярните опери на Джакомо Пучини - \"Тоска\" ще изпълни сцената на Бургаската опера на 31-ви октомври от 19.00 часа с красива музика, драматични страсти, превърнали трагичния сюжет в емблематичен - с антагонистичните проявления на любовта, със силата на чистите чувства, противостоящи на коварството и подмолните планове. Това съобщиха от пресцентъра на  Община Бургас . В ролята на красивата, горда и отстояваща силата на чувствата си Флория Тоска бургаската публика ще има удоволствието да види сопраното Нона Кръстникова, която наскоро бе в коренно различно амплоа - като  своенравната палавница Бианка в мюзикъла \"Целуни ме, Кейт!\" от Коул Портър. Изграждайки образа на Флория Тоска, тя разкрива дълбинните драматични нюанси на гласа си, придавайки на образа дълбочина и въздейственост. Като нейния любим, с когото ги свързва красива любов, белязана с трагичност и обреченост - Марио Каварадоси, на бургаска сцена излиза тенорът Даниел Дамянов. В ролята на коварния и подъл барон Скарпия ще се превъплъти баритонът Нико Исаков - гост. Като избягалия затворник Чезаре Анджелоти и бивш консул на някогошната свободна Римска република ще видим баса Диман Панчев, в образите на Клисаря и Тъмничаря  - Костадин Мечков, бас, Сполета ще бъде тенораът Яни Николов, Шароне - Петър Тихолов, в ролята на Овчарчето - Лина Пеева. Диригент на постановката е маестро Иван Кожухаров, режисурата е на Александър Текелиев - като акцентира на дълбокото изследване на човешкките действия, причните, пораждащи съдбовните решения, както и силата на вътрешните ни избори. Диригент на хоровия състав е Невена Михайлова, концертмайстор - Ваня Златева, помощник-режисьор - Петър Тихолов. В спектакъла участват артистичните състави на оркестър, хор и балет на Държавна опера - Бургас. Операта \"Тоска\" на Джакомо Пучини е написана по пиесата \"Ла Тоска\" от Викториан Сарду. Действието започва в църквата \"Свети Андрей\" в Рим, където се укрива избягал затворник - бившият консул на някогашната свободна Римска република Чезаре Анджелоти, в която твори художникът Марио Каварадоси. Двамата стари приятели се срещат там, но разговорът им е прекъснат от любимата на Каварадоси Тоска. Обзета от ревност, тя съзира прилика между изрисуваната от Каварадоси Мария Магдалена и маркиза Атаванти. Той успява да я утеши и отпрати, след което уточнява с Анджелоти план за бягство. Шефът на полицията и диктатор на Рим барон Скарпия, който е по следите на Анджелоти, разбира, че бившият римски консул се крие в църквата, и открива в нея Каварадоси. Евентуалният контакт между двамата е  причина художникът да бъде арестуван и да бъде отстранен от пътя на Скарпия към Флория Тоска. За да я настрои срещу любимия, той умишлено посочва приликата между Мария Магдалена и маркиза Атаванти. Ревността й подсказва на Скарпия къде е Каварадоси. Той е заловен и измъчван, а Скарпия предлага сделка на Тоска - любовта й срещу живота на Каварадоси. Междувременно Анджелоти, заради когото е арестуван художникът, се е самоубил при залавянето му. Тоска се съгласява с условията на Скарпия, който издава заповед Каварадоси да бъде убит с халосни патрони. Всъщност той излъгва Тоска - срещу любимия й ще се стреля с истински куршуми. Опитвайки се да я прелъсти, тя го пронизва с нож. Каварадоси е разстрелян, а любимата му, откривайки смъртта му и коварството на Скарпия, се хвърля във водите на река Тибър.", "date": "2019.10.30", "title": "Оперерата на Джакомо Пучини - \"Тоска\" ще бъде представена в Държавна опера - Бургас на 31 октомври"}
{"url": "http://www.focus-news.net/news/2019/10/30/2714335/katastrofa-zatrudnyava-dvizhenieto-na-ul-georgi-rakovski-v-stolitsata.html", "text": "Катастрофа затруднява движението на ул. \"Георги Раковски\" в столицата, съобщи читател на  \"Фокус\" .", "date": "2019.10.30", "title": "Катастрофа затруднява движението на ул. \"Георги Раковски\" в столицата"}
{"url": "http://www.focus-news.net/news/2019/10/30/2714334/vanya-grigorova-kt-podkrepa-prodalzhavame-da-nastoyavame-za-uvelichavane-na-danatsite-na-visokodohodnite-grupi-i-biznesa.html", "text": "Само 8 % от децата, които учат, получават детски надбавки, и това е не защото правителството мрази децата, а защото трябва да има повече приходи, а за да има повече приходи, трябва да се обложат високодоходните групи и бизнеса. Това каза икономическият съветник на президента на КТ \"Подкрепа\" Ваня Григорова по време на Националния съвет за тристранно сътрудничество, предаде репортер на  Агенция „Фокус“ . „Това е причината, поради която ние настояваме за увеличаване на данъците на тези групи лица и на богатството, а не защото пък ние мразим богатите“, уточни тя.  \r\nТеодора ПАВЛОВА", "date": "2019.10.30", "title": "Ваня Григорова, КТ „Подкрепа: Продължаваме да настояваме за увеличаване на данъците на високодоходните групи и бизнеса"}
{"url": "http://www.focus-news.net/news/2019/10/30/2714340/8-dushi-sa-zadarzhani-v-balgariya-edin-vav-velikobritaniya-pri-mezhdunarodna-operatsiya-sreshtu-trafik-na-kulturni-tsennosti.html", "text": "8 души са задържани в България, един във Великобритания при международна операция срещу трафик на културни ценности. това съобщиха от пресцентъра на  МВР . Международната специализирана полицейска операция е проведена на 25 октомври от служители на ГДБОП, сектор „Трафик на културни ценности“, колегите им от секторите за борба с организираната престъпност в Плевен и Ловеч, Враца и Монтана, Благоевград и разследващи полицай. Действията са предприети под ръководството на Специализираната прокуратура по досъдебно производство във връзка с международно разследване срещу канал за трафик на културни ценности.  \r\nПри операцията е разкрита и документирана престъпна дейност на български граждани, насочена срещу културното наследство, свързана  с незаконно търсене, придобиване, съхранение, търговия и трафик на движими културни ценности, включително и археологически предмети. Участниците са част от международен канал за трафик на културни ценности с незаконен произход, придобити от иманярски разкопки на територията на България. Според данните до момента, с нелегално търгуваните артефакти са попълвани нерегистрирани частни колекции и са захранвани със „стока“ други дилъри на културни ценности, които впоследствие са изнасяни в чужбина с цел търговия и набавяне на финансови средства.  \r\nВ рамките на операцията е предприето претърсване на 12 адреса и 5 леки автомобила, обискирани и задържани са 8 души. В хода на процесуалните действия са иззети около 3800 антични монети, 3 антични амфори, над 600 антични предмета (фибули, върхове на стрели, апликации от конска амуниция, части от колесници, статуетки и др.), 121 антични халки, пръстени, топчета, обици; 52 антични игли и стрели; 32 керамични и стъклени съдове с различна форма и големина; 5 каменни парчета и фризове. Намерени и иззети са и сумата от 40 000 лв. и 10 000 евро; товарителници за извършени пратки до Великобритания; много на брой документи, удостоверяващи продажби в аукционни къщи в Западна Европа, както и списъци на конкретно продадени предмети, бройки и цени.  \r\nОбщия брой на иззетите артефакти е над 4600.  \r\nНа мястото, където са задържани трима в момент на извършване на сделка, а именно - офис на търговско дружество, са намерени пакетирани по-голямата част от предметите и монетите, разпределени в кутии, и готови за изпращане към Лондон. Там са открити и множеството документи, удостоверяващи продажбите в различни аукционни къщи в британската столица, ръчно изписани списъци с предметите, цените и снимки на продадени артефакти.  \r\nВ рамките на разследването e установено, че културните ценности са съхранявани в нает склад, но поради невъзможност мястото да продължи да бъде използвано, се  наложило да ги преместят  в гаража към офиса, докато се намери ново подходящо депо. Именно при претърсването в гаража са открити и иззети изключително редки и ценни предмети с историческа, културна и финансова стойност - различни керамични съдове, амфори, стъкло, фризове, част от намерените монети и др.", "date": "2019.10.30", "title": "8 души са задържани в България, един във Великобритания при международна операция срещу трафик на културни ценности"}
{"url": "http://www.focus-news.net/news/2019/10/30/2714339/pensionerski-klubove-ot-burgas-shte-otbelezhat-denya-na-buditelite-v-kulturen-tsentar-morsko-kazino.html", "text": "Над 80 участници от 7 пенсионерски клуба в Бургас ще отбележат в аванс Деня на будителите утре. Това съобщиха от пресцентъра на  Община Бургас . Много песни и танци са включени в празничната програма, а всеки е добре дошъл, за да сподели големия празник на българските просветители и книжовници. Концертът е със заглавие \"Пей сърце - ясен месец\" и ще започне от 10.00 часа в зала \"Петя Дубарова\" на Културен център \"Морско казино\". В него ще се изявят клуб \"Тракиец\", клуб \"Нов живот\", клуб \"Освобождение\", клуб \"Трета възраст\", клуб \"Демокрация\" - състав \"Орхидея\", клуб \"Чайка\" и други. Инициативата се реализира с подкрепата на Община Бургас.", "date": "2019.10.30", "title": "Пенсионерски клубове от Бургас ще отбележат Деня на будителите в Културен център \"Морско казино\""}
{"url": "http://www.focus-news.net/news/2019/10/30/2714342/ministar-danail-kirilov-se-sreshtna-s-poslanika-na-germaniya-npr-kristof-ayhhorn.html", "text": "Министърът на правосъдието Данаил Кирилов се срещна днес с посланика на Федерална република Германия Н.Пр.  Кристоф Айххорн. Това съобщиха от пресцентъра на  Министерството на правосъдието .  \r\nПосланикът поздрави правителството за постигнатите от страната ни резултати, отбелязани в последния мониторингов доклад на Европейската комисия.  \r\n„Намираме се във фаза, в която е важно по-нататъшната дискусия да се води по-хладнокръвно. Нужно е да се убедят българските граждани, че законите, написани на хартия, могат да доведат до резултати“, отбеляза Н.Пр. Айххорн. \r\nПо думите  му сега е от значение как България ще осъществи прехода от досегашния режим към бъдещите нови правила по отношение на отговорността на главния прокурор. \r\nМинистър Кирилов припомни, че преди близо месец е подписал пред посланиците на държавите-членки на ЕС писмо до Европейската комисия за демокрация чрез право (Венeцианската комисия), в което иска становище и препоръки по законопроекта за изменение и допълнение на Наказателно-процесуалния кодекс (НПК) във връзка с въвеждане на ефективен механизъм за разследване срещу главния прокурор и председателите на Върховния административен съд и Върховния касационен съд. \r\nТой заяви още, че във връзка с изготвянето на становището на комисията се очаква посещението на нейни експерти на 7 и 8 ноември т.г., които ще имат срещи и с представители на парламентарно представените партии, Висшия съдебен съвет, прокуратурата и Върховния административен съд. \r\n„Ще осигурим максимална прозрачност на целия текущ процес и ще изпълним максимално точно и добросъвестно бъдещото становище на комисията“, увери Кирилов. \r\nВ заключение Н.Пр. Айххорн изрази увереност, че основната цел на всички държави-членки в настоящия момент е върху съхраняването на сплотеността на европейското семейство и на процеса по изграждане на общото им бъдеще.", "date": "2019.10.30", "title": "Министър Данаил  Кирилов се срещна с посланика на Германия Н.Пр. Кристоф Айххорн"}
{"url": "http://www.focus-news.net/news/2019/10/30/2714341/ria-novosti-ruskiyat-prezident-vladimir-putin-se-sreshta-s-ungarskiya-premier-viktor-orban-v-budapeshta.html", "text": "Руският президент Владимир Путин води преговори с унгарския премиер Виктор Орбан в Будапеща, предава  РИА Новости . \r\nРуският лидер пристигна в Будапеща на работно посещение по покана на Орбан. Срещата се провежда в новата работна резиденция на министър-председателя. \r\nНа разговорите се планира да се обсъди двустранното сътрудничество между Будапеща и Москва, включително в търговската, икономическата, културната и хуманитарната сфера, както и международните въпроси. За по-късно е планирана церемония по подписване на съвместни документи и пресконференция. \r\nТова е петото посещение на Путин в Унгария. Последният път, когато той беше в Будапеща, беше през август 2017 г. \r\n \r\n : Теодор Пенев", "date": "2019.10.30", "title": "РИА Новости: Руският президент Владимир Путин се среща с унгарския премиер Виктор Орбан в Будапеща"}
{"url": "http://www.focus-news.net/news/2019/10/30/2714338/mestni-izbori-2019-deset-partii-i-koalitsii-si-razdelyat-41-mesta-v-obshtinskiya-savet-v-sliven.html", "text": "Десет партии и коалиции  си разделят 41 места в Общинския съвет в Сливен. Това съобщиха от   Общинската избирателна комисия . \r\nМнозинството от съветниците са от ГЕРБ -  имат 17 мандата. Втори по брой представители са \"БСП за България\" с десет мандата. По два мандата имат ПП \"Нова алтернатива\", партия \"Възраждане\", ДПС, МК \"Баста\" СДС и Българска социалдемократическа партия . С по един мандат са Християндемократическа партия и МК Движение \"Заедно за промяна\". \r\nИмената на съветниците са публикуване на сайта на ОИК - Сливен.", "date": "2019.10.30", "title": "Местни избори 2019: Десет партии и коалиции  си разделят 41 места в Общинския съвет в Сливен"}
{"url": "http://www.focus-news.net/news/2019/10/30/2714343/otkriha-moderen-tseh-za-ekstrudirane-na-listove-v-stara-zagora.html", "text": "Временно изпълняващият длъжността кмет на Община Стара Загора инж. Янчо Калоянов, заедно с главния архитект Виктория Грозева и секретаря на администрацията Делян Иванов, поздравиха ръководството на старозагорското предприятие „Панхим“ ООД по повод откриването на новия им цех за екструдиране на листове. Това съобщиха от пресцентъра на  Община Стара Загора . Инвестицията на фирмата, която е част от израелската компания „Плазит полигал груп“, е за 10 млн. лева. Тя е свързана и с изграждане на нова инфраструктура, производствена база, както и въвеждане в експлоатация на иновативна екструдираща инсталация. Основната част от технологичното оборудване по проекта е с подкрепата на Оперативна програма „Иновации и конкурентноспособност“. Домакини на събитието бяха Александър Белкин – управител на „Панхим“ и Амир Абрамович – генерален директор на „Плазит полигал груп“. Сред официалните гости на церемонията бяха посланикът на Държавата Израел у нас - Н. Пр. г-н Йорам Елрон, областният управител на Стара Загора Гергана Микова и нейният заместник Красимир Червилов, десетки представители на бизнеса в региона.", "date": "2019.10.30", "title": "Откриха модерен цех за екструдиране на листове в Стара Загора"}
{"url": "http://www.focus-news.net/news/2019/10/30/2714314/verizhna-katastrofa-e-stanala-na-razklona-za-selo-ribnik-v-posoka-avtomagistrala-struma.html", "text": "Верижна катастрофа е станала на разклона за село Рибник в посока автомагистрала „Струма“. Това съобщиха от  ОДМВР - Благоевград . Инцидентът е станал около 15.10 часа между три леки автомобила. Няма пострадали хора. Движението в района е нормално.", "date": "2019.10.30", "title": "Верижна катастрофа е станала на разклона за село Рибник в посока автомагистрала „Струма“"}
{"url": "http://www.focus-news.net/news/2019/10/30/2714336/tacc-damask-nastoyava-kyurdskite-formirovaniya-v-siriya-da-badat-vklyucheni-v-pravitelstvenite-vaorazheni-sili.html", "text": "Кюрдските части от „Сирийските  демократични сили“ (СДС) могат да бъдат включени в правителствената армия, предава  TACC .  \r\nСпоред информацията в Дамаск настояват за разпускането на СДС, както и на милициите на „Отрядите за народна самоотбрана“ (ОНС) и кюрдските полицейски отряди и тяхното включване в състава на сирийската правителствена армия и органите на реда. \r\nСирийското правителство също възнамерява да възстанови работата на държавните институции в областите, които по-рано бяха под контрола на СДС. Предлага се към тях да се присъединят служители на автономната кюрдска администрация. Редът в градовете ще бъде поддържан от сирийската полиция. \r\nОсвен това кюрдите, които се съгласиха на 27 октомври да изпълнят условията на руско-турския меморандум за съвместни действия в Североизточна Сирия и изведоха своите отряди на 32 км от границата с Турция, все още не са дали ясен отговор за \"пътната карта\" на региона, след завръщането на провинциите Хашек, Ракка и източната част на Дейр ез-Зора под юрисдикцията на Дамаск. \r\n \r\n \r\n \r\n \r\n : Теодор Пенев", "date": "2019.10.30", "title": "ТACC: Дамаск настоява кюрдските формирования в Сирия да бъдат включени в правителствените въоръжени сили"}
{"url": "http://www.focus-news.net/news/2019/10/30/2714348/nezavisen-makedoniya-evropeyskata-komisiya-shte-podpishe-sporazumenie-za-borba-s-terorizma-s-kosovo.html", "text": "Косово ще бъде третата страна в региона на Западните Балкани, която ще подпише споразумение за борба с тероризма с Европейския съюз, пише македонския вестник  ”Независен“ . \r\nСпоразумението, което е част от съвместен план за действие срещу тероризма със страните от Западните Балкани, ще бъде подписано на 30 октомври от еврокомисаря по миграцията Димитрис Аврамопулос и министъра на вътрешните работи на Косово Екрем Мустафа. \r\nТо определя основните области, над които косовските власти ще трябва да работят през 2019 и 2020 г., за по-ефективно предотвратяване на терористичните действия. Косово, както и други страни подписали съвместното споразумение, трябва редовно да докладват на Комисията за напредъка в прилагането на плана за действие. \r\n \r\n : Теодор Пенев", "date": "2019.10.30", "title": "„Независен“ (Македония): Европейската комисия ще подпише споразумение за борба с тероризма с Косово"}
{"url": "http://www.focus-news.net/news/2019/10/30/2714344/pogasen-e-pozharat-po-biloto-na-stara-planina-na-teritoriyata-na-balgariya-a-na-teritoriyata-na-sarbiya-lokaliziran.html", "text": "Погасен е пожарът по билото на Стара планина на територията на България, а на територията на Сърбия - локализиран. Това казаха директорът на ГДПБЗН главен комисар Николов и поздрави участниците в гасителните дейности за добрата организация и ефективната работа, съобщиха от пресцентъра на  МВР . \"Целият пожар по билото на Стара планина, обхванал площ от около 52 кв. км на територията на България и Сърбия, е локализиран. На наша територия засегнатите площи са около 1/3 и днес на обяд са погасени. В днешния ден огънят е локализиран и на сръбска територия\", посочи директорът на ГД „Пожарна безопасност и защита на населението“ главен комисар Николай Николов в Чипровци. Той изказа благодарност на участниците в гасенето –  пожарникари, спасители, служители на Българската армия, пилотите от ВВС, горски служители, доброволци, гранични полицаи. Главен комисар Николов поздрави ръководителите на операцията за добрата организация и ефективната работа. \"По отношение на нанесените щети сутрешният оглед е показал, че няма тежко засегната гора на българска територия, тъй като пожарът е бил низов. Остава тревожна ситуацията в Сърбия, където времето е все още с високи температури и силно слънце. От сръбска територия по отношение на пожара не се очакват изненади, но при подобни пожари трябва да се проявява внимание\", допълни още директорът на ГДПБЗН.", "date": "2019.10.30", "title": "Погасен е пожарът по билото на Стара планина на територията на България, а на територията на Сърбия - локализиран"}
{"url": "http://www.focus-news.net/news/2019/10/30/2714349/vremenno-dvizhenieto-po-pat-ii-81-berkovitsa-gintsi-prez-prohoda-petrohan-se-osashtestvyava-dvuposochno-v-edna-lenta-poradi-katastrofa.html", "text": "Временно движението по път II-81 Берковица – Гинци през прохода Петрохан се осъществява двупосочно в една лента поради ПТП. Това съобщиха от пресцентъра на  Агенция \"Пътна инфраструктура\" . Движението се регулира от пътна полиция.", "date": "2019.10.30", "title": "Временно движението по път II-81 Берковица – Гинци през прохода Петрохан се осъществява двупосочно в една лента поради катастрофа"}
{"url": "http://www.focus-news.net/news/2019/10/30/2714347/vazstanoveno-e-dvizhenieto-po-pat-i-1-montana-vidin-po-okolovrasten-pat-na-gr-montana.html", "text": "Възстановено е движението по път I-1 Монтана - Видин по околовръстен път на гр. Монтана. Това съобщиха от пресцентъра на  Агенция \"Пътна инфраструктура\" .", "date": "2019.10.30", "title": "Възстановено е движението по път I-1 Монтана - Видин по околовръстен път на гр. Монтана"}
{"url": "http://www.focus-news.net/news/2019/10/30/2714350/aktsenti-v-sutreshniya-blok-dobro-utro-balgariya-po-radio-fokus-na-31-oktomvri.html", "text": "Повече пари за образование и здравеопазване и по-високи възнаграждения. Това бяха основните акценти след Националния съвет за тристранно сътрудничество, натоварен със задачата да рамкира бюджета за следващата година. За какво ще има пари и кои акценти бяха пропуснати? Всичко това обсъждаме с икономиста проф. Боян Дуранкев. Резултатите след местния вот на 27 октомври станаха повод за различни интерпретации на управляващи и опозиция. Съдбата на столицата, обаче ще се реши на балотажа тази неделя. Как от СДС разтълкуваха изборните резултати питаме председателя на синята партия Румен Христов. След като куче от американските специални части придоби популярност през последните дни, ще ви заведем в един от двата центъра у нас, в който се обучават четириноги помощници на правоохранителните сили. Как протича обучението на кучетата и в какви ситуации те се оказват най-полезни? Отговорите от началника на школата за обучение на водачи и кучета в Берковица към ГД „Национална полиция“ Станко Ставрев. В минутите след 9 часа Десислава Василева от Радио „Фокус“-Варна ще ни разкаже как обитателите на зоопарка в морския град ще посрещнат един не български, но много любим празник на децата- Хелоуин.  \r\n \r\n Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.10.30", "title": "Акценти в сутрешния блок „Добро утро, България“ по Радио „Фокус“ на 31 октомври"}
{"url": "http://www.focus-news.net/news/2019/10/30/2714351/blagoevgrad-e-domakin-na-darzhavno-lichno-i-otborno-parvenstvo-po-boks-za-mazhe-kupata-na-balgariya.html", "text": "В зала \"Скаптопара\" в Благоевград от утре стартира Държавно лично и отборно първенство по бокс за мъже купата на България. Това съобщиха от пресцентъра на  Общината . Съревнованието официално ще бъде открито в 16.00 часа на 31 октомври и ще продължи до 3 ноември. Сред  състезателите са едни от най-добрите боксьори в България. На ринга ще се изправят 150 боксьора от 40 клуба.  \r\nБлагоевград за пореден път е домакин на спортно мероприятие с такъв висок национален ранг и за първи път на Държавно първенство по бокс за мъже за купата на България. На откриването ще присъства Красимир Инински - президент на Българската федерация по бокс. Сред участниците е и боксов клуб „Пирин“ с основател отец Андон Шавулев.  \r\nОбщина Благоевград е съорганизатор с Българска федерация по бокс и боксов клуб „Пирин“.  \r\nВходът за първенството е безплатен.", "date": "2019.10.30", "title": "Благоевград е домакин на Държавно лично и отборно първенство по бокс за мъже купата на България"}
{"url": "http://www.focus-news.net/news/2019/10/30/2714352/pregled-na-mezhdunarodnite-novini-do-1800-chasa-agentsiya-fokus.html", "text": "Руският президент Владимир Путин води преговори с унгарския премиер Виктор Орбан в Будапеща, предава  РИА Новости . \r\nРуският лидер пристигна в Будапеща на работно посещение по покана на Орбан. Срещата се провежда в новата работна резиденция на министър-председателя. \r\nНа разговорите се планира да се обсъди двустранното сътрудничество между Будапеща и Москва, включително в търговската, икономическата, културната и хуманитарната сфера, както и международните въпроси. За по-късно е планирана церемония по подписване на съвместни документи и пресконференция. \r\nТова е петото посещение на Путин в Унгария. Последният път, когато той беше в Будапеща, беше през август 2017 г. \r\n*** \r\n \r\n  Кюрдските части от „Сирийските  демократични сили“ (СДС) могат да бъдат включени в правителствената армия, предава  TACC .  \r\nСпоред информацията в Дамаск настояват за разпускането на СДС, както и на милициите на „Отрядите за народна самоотбрана“ (ОНС) и кюрдските полицейски отряди и тяхното включване в състава на сирийската правителствена армия и органите на реда. \r\nСирийското правителство също възнамерява да възстанови работата на държавните институции в областите, които по-рано бяха под контрола на СДС. Предлага се към тях да се присъединят служители на автономната кюрдска администрация. Редът в градовете ще бъде поддържан от сирийската полиция. \r\nОсвен това кюрдите, които се съгласиха на 27 октомври да изпълнят условията на руско-турския меморандум за съвместни действия в Североизточна Сирия и изведоха своите отряди на 32 км от границата с Турция, все още не са дали ясен отговор за \"пътната карта\" на региона, след завръщането на провинциите Хашек, Ракка и източната част на Дейр ез-Зора под юрисдикцията на Дамаск. \r\n*** \r\n \r\n  Правителството в Сирия осъди „окупирането“ на страната, докато опозиционните сили настояха за справедливост и мир по време на първото заседание от инициирания от ООН Сирийски конституционен съвет в Женева, чиято цел е да се стигне до политическо решаване на гражданската война, предава  Reuters . \r\nВ първото събрание на съвета участваха представители на правителството в Дамаск и опозиционни представители, както и членове на обществото в Сирия.  \r\nЕкспертите поставят въпроса дали президентът на страната Башар Асад ще се съгласи на отстъпки в преговорите с опозицията, след като укрепи своите позиции в Сирия.  \r\nПредставителят на сирийското правителство в комитета Ахмад Кузбари осъди „тероризма“ в страната и отбеляза „жертвите и героичните действия“ на правителствената армия.  \r\n„Окупацията на нашата територия, (…) и продължаването на налагането на едностранни санкции заплашват целия политически процес и са в противоречие с международната легитимност“, заяви той.  \r\nОт своя страна опозицията заяви, че на 65% от Сирия са били нанесени щети във войната. \r\n„Време е за нас да повярваме, че победа в Сирия ще е постигането на справедливост и мир, не спечелването на войната“, заяви говорител на опозиционните сили.  \r\nСъветът е съставен от 150 души, по 50 от правителството в Дамаск, опозицията и членове на обществеността и целта му е да се осъществи политическа реформа, както и да се проведат наблюдавани от ООН свободни и честни избори в Сирия.  \r\nВсяка делегация включва и членове на кюрдското общество, но няма представители на „Сирийските демократични сили“ (СДС) или „Отрядите за народна самоотбрана“ (ОНС).  \r\nНа подгрупа от 45 души е поверено написването на новата конституция на страната или внасянето на поправки в тази от 2012 г.  \r\n„Това е исторически момент“, заяви Специалният пратеник на ООН за Сирия Гейр Педерсен. \r\nТой отметна, че преговорите няма да са лесни и „пътят напред“ ще е труден.  \r\n„Но факта, че вие сте тук и стоите лице в лице, готови да започнете диалог и преговори е силен знак за сирийците навсякъде, в страната и извън нея“, добави той.  \r\n*** \r\n \r\n  Генералният секретар на НАТО Йенс Столтенберг приветства изтеглянето на украинската армия и подкрепяните от Москва сепаратисти от Източна Украйна, но повтори своите призиви към Русия да „изтегли всички свои войски“, предава  AFP . \r\nТой заяви това по време на своята визита в украинския град Одеса.  \r\n„Приветстваме всички усилия за намаляването на напрежението“, заяви Столтенберг. \r\n„Но ние знаем, че има дълъг път, понеже все още има нарушения в примирието“, добави той. \r\n„НАТО заявява много ясно, че Русия има специална отговорност да (…) изтегли всички свои войски и техните офицери (от Източна Украйна)\", каза още генералният секретар на НАТО.  \r\n*** \r\n \r\n  Турският президент Реджеп Тайип Ердоган заяви, че не изключва възможността да проведе нови преговори с руския си колега Владимир Путин, предава  TACC . \r\n\"Разговор с Путин може да се проведе по всяко време. Всичко зависи от развитието на събитията\", каза турският лидер. \r\nНа 22 октомври в руския град Сочи двамата постигнаха меморандум за съвместни действия за разрешаване на конфликта в Северна Сирия и прекратяването на турската операция „Извор на мира“ в региона.  \r\nСпоред документа, руската военна полиция и силите на Дамаск ще патрулират сирийско-турската граница, а кюрдските сили ще се изтеглят на 30 км на юг от нея.   \r\n*** \r\n \r\n  Копенхаген предостави разрешение за строителството на руския проект „Северен поток-2“ на територията на датския континентален шелф в Балтийско море, предава  AFP . \r\n„Датската Агенция по енергетиката представи разрешение за газопровода „Северен поток-2“. Ще бъде построена секция от него в датския континентален шелф на югоизток от Борнхолм в Балтийско море“, заяви в свое изявление агенцията по енергетиката. \r\n*** \r\n \r\n  Ако е необходимо, Анкара ще предприеме необходимите мерки да разшири зоната за сигурност в Северна Сирия, заяви турският президент Реджеп Тайип Ердоган, предава  Anadolu Agency . \r\n„Ще дадем драстичен отговор на всяка атака, която идва от (района) извън зоната за сигурност и ще разширим нашата буферна зона ако е необходимо“, заяви Ердоган пред управляващата „Партия на справедливостта и развитието“ (ПСР). \r\nТой добави, че почти 700 атаки срещу Турция са били извършени от терористи в чужбина, особено в Европа, откакто Анкара започна операция „Извор на мира“ в региона, която правителството на Ердоган описва като антитерористична акция.  \r\nСпоред президента, страните които приемат „Работническата партия на Кюрдистан“ (ПКК) за терористична организация, допускат по улиците им да има нейни символи, докато забраняват всички протурски дейности.  \r\nТой имаше предвид също така символика на „Отрядите за народна самоотбрана“, които Анкара смята за крило на ПКК, макар че те помогнаха на водената от САЩ коалиция в кампанията срещу „Ислямска държава“ в Северна Сирия. \r\nЕрдоган допълни, че повечето от тези страни са от НАТО и ЕС, с които Турция си сътрудничи. \r\n„Въпреки всичко, тези атаки се извършват в техните страни и още повече, те се осъществяват с полицейски ескорт“, добави той.  \r\nТой нарече действията срещу сирийските кюрди „нова война за независимост“, в която страната му върви „стъпка по стъпка“ към победа, в своето изявление пред своите колеги от управляващата партия.  \r\nНа 9 октомври Турция започна операция „Извор на мира“, която е насочена срещу кюрдските сили в Северна Сирия. Правителството в Анкара твърди, че целта й е да създаде зона за сигурност, която да бъде чиста от членове на ОНС и в която да бъдат настанени сирийските бежанци, които в момента се намират в Турция. Операцията беше осъдена от повечето европейски страни, както и от САЩ, които наложиха на Анкара и икономически санкции, след началото на военната интервенция. \r\nНа 22 октомври Ердоган и неговият руски колега Владимир Путин постигнаха меморандум в град Сочи, според който кюрдските сили ще се изтеглят на 30 км на юг от границата между Сирия и Турция. \r\nТурският президент критикува също така американската администрация за това, че нарича Сирийската национална армия, която воюва срещу кюрдските сили, както и срещу правителството в Дамаск на Башар Асад „терористи“. \r\nТой заяви, че организацията представлява  „собствениците“ на Сирия и те я защитават.  \r\nЕрдоган освен това осъди признанието от страна на Камарата на представителите в САЩ за арменския геноцид.  \r\n„Страна, чиято история е пълна с геноцид и робство (…) няма право да казва подобни неща на Турция и да й дава уроци“, заяви той.  \r\nПрезидентът освен това постави под съмнение визитата си в САЩ, насрочена за 13 ноември, като загатна, че тя може да не се състои. \r\nТой заяви, че „още не е решил“ дали ще посети Вашингтон на 13 ноември.  \r\n*** \r\n \r\n  До правителството не е пристигала никаква покана за членство на Македония в Евразийския икономически съюз (ЕАИС), заяви премиерът Зоран Заев на пресконференция, цитиран от скопския телевизионен  „Канал 5“ . \r\n„Вероятно има някаква защитна мембрана, стена около правителството, така че е трудно да стигне такава покана. Защото и през ум не ни е минавало такова нещо. Не, няма такава покана и се надявам, че няма да пристигне“, заяви Заев в отговор на въпрос дали след като С \r\nСкопие не получи покана за започване на преговори за членство в ЕС, страната е получила покана за присъединяване към ЕАИС. \r\n*** \r\n \r\n  Македонският парламент ще бъде разпуснат на 11 февруари, след което ще бъдат насрочени предсрочните парламентарни избори, които трябва да се състоят на 12 април, предава агенция  „Макфакс“ . \r\nПредседателят на Събранието Талат Джафери заяви пред журналистите, че вотът трябва да се проведе до 60 дни от разпускането на законодателния орган. След това, както посочи той, няма да има възможност за ратификация на Протокола за НАТО и за това ще трябва да се чака новия състав на парламента. \r\n*** \r\n \r\n  Президентът на Турция Реджеп Таийп Ердоган заяви, че руско-турските патрули в Североизточна Сирия започват в петък, предава  РИА Новости . \r\n„Ще продължим патрулирането на седем километра южно от границата ни", "date": "2019.10.30", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/10/30/2714353/protestirashti-sreshtu-izbora-na-ivan-geshev-za-nov-glaven-prokuror-zapochnaha-da-se-sabirat-pred-sadebnata-palata.html", "text": "Протестиращи срещу избора на Иван Гешев за нов главен прокурор започнаха да се събират пред Съдебната палата в столицата, предаде репортер на  Агенция \"Фокус\" . Те ще настояват президентът Румен Радев да не подписва указа за назначението на Гешев. В района има засилено полицейско присъствие.  \r\n \r\n “Фокус“ припомня:   На 24 октомври Пленумът на Висшия съдебен съвет избра Иван Гешев за главен прокурор. Предстои кандидатурата му да бъде утвърдена с указ от президента Румен Радев. Държавният глава е този, който назначава и освобождава главния прокурор. Конституцията на Република България повелява, че президентът не може да откаже назначаването или освобождаването на главен прокурор при повторно направено предложение. Разпоредбите на основния закон в държавата отреждат на главния прокурор мандат от 7 години без право на повторно избиране. Съгласно Конституцията главният прокурор е този, който осъществява надзор за законност и методическо ръководство върху дейността на всички прокурори. Протестиращите срещу избора на Иван Гешев продължават с недоволствата си, като исканията им са президентът Румен Радев да не подписва указа за назначаването на Иван Гешев. Официално той би следвало да встъпи в длъжност след изтичането на мандата на сегашния главен прокурор Сотир Цацаров на 10 януари. \r\nТеодора ПАВЛОВА", "date": "2019.10.30", "title": "Протестиращи срещу избора на Иван Гешев за нов главен прокурор започнаха да се събират пред Съдебната палата"}
{"url": "http://www.focus-news.net/news/2019/10/30/2714345/vremenno-dvizhenieto-po-pat-i-1-bela-skomlya-se-osashtestvyava-dvuposochno-v-edna-lenta-poradi-katastrofa.html", "text": "Временно движението по път I-1 Бела – Скомля се осъществява двупосочно в една лента поради ПТП. Това съобщиха от пресцентъра на  Агенция \"Пътна инфраструктура\" . Трафикът се регулира от пътна полиция. \r\nВременно движението по път I-1 Скомля – Ружинци в района на Медовница се осъществява двупосочно в една лента поради ПТП. Трафикът се регулира от пътна полиция.", "date": "2019.10.30", "title": "Временно движението по път I-1 Бела – Скомля се осъществява двупосочно в една лента поради катастрофа"}
{"url": "http://www.focus-news.net/news/2019/10/30/2714355/dva-tramvaya-sa-se-blasnali-na-bul-hristo-botev.html", "text": "Два трамвая са се блъснали на бул. „Христо Ботев“ по-рано днес. Това съобщиха за  Агенция „Фокус“  от пресцентъра на МВР. На място са пратени екипи на полицията. \r\n Очаквайте подробности. \r\nЗорница КОСТАДИНОВА", "date": "2019.10.30", "title": "Два трамвая са се блъснали на бул. „Христо Ботев“"}
{"url": "http://www.focus-news.net/news/2019/10/30/2714356/protestat-sreshtu-izbiraneto-na-ivan-geshev-za-glaven-prokuror-shte-se-premesti-kam-prezidentstvoto.html", "text": "Протестът срещу избирането на Иван Гешев за главен прокурор ще се премести към президентството след 18.30. Това съобщи репортер на  Агенция \"Фокус\" .  \r\n \r\n “Фокус“ припомня:  На 24 октомври Пленумът на Висшия съдебен съвет избра Иван Гешев за главен прокурор. Предстои кандидатурата му да бъде утвърдена с указ от президента Румен Радев. Държавният глава е този, който назначава и освобождава главния прокурор. Конституцията на Република България повелява, че президентът не може да откаже назначаването или освобождаването на главен прокурор при повторно направено предложение. Разпоредбите на основния закон в държавата отреждат на главния прокурор мандат от 7 години без право на повторно избиране. Съгласно Конституцията главният прокурор е този, който осъществява надзор за законност и методическо ръководство върху дейността на всички прокурори. Протестиращите срещу избора на Иван Гешев продължават с недоволствата си, като исканията им са президентът Румен Радев да не подписва указа за назначаването на Иван Гешев. Официално той би следвало да встъпи в длъжност след изтичането на мандата на сегашния главен прокурор Сотир Цацаров на 10 януари. \r\nТеодора ПАВЛОВА", "date": "2019.10.30", "title": "Протестът срещу избирането на Иван Гешев за главен прокурор ще се премести към президентството"}
{"url": "http://www.focus-news.net/news/2019/10/30/2714354/patnite-nastilki-v-slivensko-sa-suhi-i-normalno-prohodimi.html", "text": "Пътните настилки в Сливенско са сухи и нормално проходими. Няма въведени ограничения  по  пътищата,  съобщиха от  Областно пътно управление . Трафикът по пътищата  е интензивен, но без задръствания. \r\nЗатворени за тежки автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30.11.2019 г.; \r\nДвижението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът за осъществяването на ремонта е до 31.10.2019 г.", "date": "2019.10.30", "title": "Пътните настилки в Сливенско са сухи и нормално проходими"}
{"url": "http://www.focus-news.net/news/2019/10/30/2714360/nyama-postradali-pri-katastrofata-mezhdu-dvata-tramvaya-na-bul-hristo-botev.html", "text": "На този етап няма данни за пострадали катастрофата между двата трамвая на бул. „Христо Ботев“, съобщиха за  Агенция \"Фокус\"  от пресцентъра на МВР. На място има екипи на МВР, които изясняват факти и обстоятелства около инцидента. Трафикът е силно затруднен. Пътни полицаи подпомагат движението до изтегляне на мoтрисите и разчистване на пътното платно. \r\nЗорница КОСТАДИНОВА", "date": "2019.10.30", "title": "Няма пострадали при катастрофата между двата трамвая на бул. „Христо Ботев“"}
{"url": "http://www.focus-news.net/news/2019/10/30/2714361/rossiyskaya-gazeta-darzhavnata-duma-otseni-polozhitelno-reshenieto-na-daniya-da-razreshi-stroitelstvoto-na-severen-potok-2.html", "text": "Комитетът по енергетиката в Държавната дума нарече съгласието на Дания да прокара газопровода „Северен поток-2“ през континенталния шелф на страната триумф на здравия разум, пише руското издание  ”Росийская газета” . \r\nПо-рано стана ясно, че Датската агенция по енергетиката е издала разрешение на оператора на проекта да прокара газопровода през континенталния шелф на страната в Балтийско море. „Северен поток-2“ ще премине през страната по маршрут югоизточно от остров Борнхолм. Като цяло проектът обхваща Изключителни икономически зони и териториални води на Русия, Финландия, Швеция, Дания и Германия. \r\nДатчаните се забавиха дълго време, но се очакваше да вземат такова решение, отбеляза Игор Анански, заместник-председател на комисията по енергетика в Държавната дума. Той припомни, че почти по същия маршрут преминава \"Северен поток-1\". Освен това наскоро датските власти са дали разрешение за прокарването на тръбопровод от Норвегия до Европа през нейната територия, така че е нямало причина „Северен поток 2“ да бъде бавен. \r\nСлед това решение „здравият разум триумфира“ и няма съмнение, че проектът ще бъде завършен навреме, заяви Анански.  \r\nПо-рано ръководителят на комисията по международни въпроси на Руската федерация Константин Косачев коментира новината, която припомни, че чакането е продължило повече от две години, което е резултат от \"силния натиск\" върху Дания. Според него датските политици са одобрили проекта, след като президента на Руската федерация Владимир Путин заяви, че в случай на отказ на Копенхаген, Москва ще е готова да обмисли други маршрути за „Северен поток-2“. \r\n \r\n : Теодор Пенев", "date": "2019.10.30", "title": "„Российская газета“: Държавната дума оцени положително решението на Дания да разреши строителството на \"Северен поток-2\""}
{"url": "http://www.focus-news.net/news/2019/10/30/2714359/gd-granichna-politsiya-intenziven-e-trafikat-za-leki-avtomobili-v-dvete-posoki-na-gkpp-kulata.html", "text": "Интензивен е трафикът за леки автомобили в двете посоки на ГКПП „Кулата“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Трафикът е интензивен на изход за товарни автомобили на ГКПП „Капитан Андреево“ и „Лесово“. На границата със Сърбия, Северна Македония и Румъния трафикът е нормален на всички гранични контролно-пропускателни пунктове.", "date": "2019.10.30", "title": "ГД „Гранична полиция“: Интензивен е трафикът за леки автомобили в двете посоки на ГКПП „Кулата“"}
{"url": "http://www.focus-news.net/news/2019/10/30/2714358/nyama-postradali-pri-katastrofata-mezhdu-dva-leki-avtomobila-na-pat-i-1-bela-skomlya.html", "text": "Катастрофа между два леки автомобила е станала на път I-1 Бела – Скомля. Това съобщиха за  Агенция \"Фокус\"  от ОДМВР-Видин. Няма пострадали. От областната дирекция призоваха шофьорите да се съобразят с атмосферните условия и да бъдат внимателни и дисциплинирани на пътя. Временно движението по път I-1 Бела – Скомля се осъществява двупосочно в една лента. \r\n \r\nЗорница КОСТАДИНОВА", "date": "2019.10.30", "title": "Няма пострадали при катастрофата между два леки автомобила на път I-1 Бела – Скомля"}
{"url": "http://www.focus-news.net/news/2019/10/30/2714346/gazeta-express-liderite-na-samoopredelenie-i-demokraticheskata-liga-na-kosovo-se-sreshtnaha-za-pregovori-za-koalitsionno-pravitelstvo.html", "text": "Лидерът на движение „Самоопределение“ Албин Курти и заместник-ръководителят Демократическата лига на Косово (ДЛК) Вьоса Османи се срещнаха за да обсъдят отново формирането на коалиционното правителство в страната, пише прищинското издание  Gazeta Express . \r\nКурти потвърди в своята „Фейсбук“ страница, че срещата се е състояла и заяви, че е дискутирал с Османи подготовката за формирането на новото правителство на Косово след изборите на 6 октомври, на които ДЛК и „Самоопределение“ получиха най-много гласове.  \r\n„Дискутирахме с Вьоса (Османи) подготовката за новото правителство и предизвикателствата пред него. Нашето сътрудничество и добри намерения, както и усилената работа са наше задължение към гражданите на Република Косово и държавата“, написа Курти.  \r\n \r\n : Теодор Пенев", "date": "2019.10.30", "title": "Gazeta Express: Лидерите на „Самоопределение“ и Демократическата лига на Косово се срещнаха за преговори за коалиционно правителство"}
{"url": "http://www.focus-news.net/news/2019/10/30/2714363/d-r-kana-prinova-vma-v-balgariya-se-registrirat-godishno-okolo-82-000-sluchaya-s-mozachno-sadovi-bolesti-kato-40-000-ot-tyah-sa-s-mozachen-insult.html", "text": "Мозъчният инсулт е на едно от първите места по смъртност в света, като на 100 000 души смъртността е 270 души за мъжете и 265 за жените. В България се регистрират към 82 000 случая годишно с мозъчно-съдови болести, като 40 000 от тях са с мозъчен инсулт. Това каза ръководител на Клиника по нервни болести във Военномедицинска академия д-р Кана Принова в интервю за  Агенция „Фокус“  за Световния ден за борба с инсулта. „Поради това, че инсултът заема основно място сред социалнозначимите болести заради високата заболеваемост, смъртност и тежка инвалидизация на преживелите пациенти, трябва да се провежда много сериозна информационна кампания, за да се знае, че това е спешно състояние в медицината“, посочи д-р Принова. Тя подчерта, че е особено важно, от една страна, да се провежда профилактика, а от друга страна, че е необходима спешна хоспитализация и незабавно адекватно лечение. По думите ѝ исхемичните инсулти са най-честите остри нарушения на мозъчното кръвообращение, вследствие на което настъпват смърт или тежки необратими морфологични и функционални увреждания. „Те заемат около 88% от всички инсулти и смъртността при тях е към 12%. Затова е много важно да се установят навреме кои са рисковите фактори, които бихме могли да следим. Такива са артериална хипертония, диабет, висок холестерол, сърдечни заболявания, затлъстяване и др“, обясни д-р Принова.  \r\nЗорница КОСТАДИНОВА \r\n Пълния текст на интервюто четете по-късно в „Мнение”", "date": "2019.10.30", "title": "Д-р Кана Принова, ВМА: В България се регистрират годишно около 82 000 случая с мозъчно-съдови болести, като 40 000 от тях са с мозъчен инсулт"}
{"url": "http://www.focus-news.net/news/2019/10/30/2714321/anatoli-iliev-sofiya-evropeyska-stolitsa-na-sporta-blagodarya-na-g-zha-fandakova-za-vsichko-koeto-napravi-za-fondatsiyata-ni-za-sporta-i-za-sofiya-prez-tezi-5-godini.html", "text": "Благодаря на г-жа Фандъкова за всичко, което направи за Фондация „София – европейска столица на спорта“, за спорта и за София през тези 5 години. Това каза организационният секретар на „София – европейска столица на спорта“ Анатоли Илиев по време на среща със спортисти и представители на спортни клубове в Музея на физическата култура и спорта в Националния стадион „Васил Левски”, предаде репортер на  Агенция „Фокус“ . „Изминалите 5 години бяха трудни, но и много успешни. Благодаря и на всички световни, европейски и олимпийски шампиони за съпричастността и за всичко, с което ни помогнахте през тези години. По думите му преди три години са започнали една програма, която се е оказала особено успешна и смята, че ще я надграждат и ще успеят още повече да отделят възможности и средства за техните възпитаници. Илиев допълни, че разчита на българските спортисти за помощ.  \r\nЗорница КОСТАДИНОВА", "date": "2019.10.30", "title": "Анатоли Илиев, ‘’София – европейска столица на спорта’’: Благодаря на г-жа Фандъкова за всичко, което направи за фондацията ни, за спорта и за София през тези 5 години"}
{"url": "http://www.focus-news.net/news/2019/10/30/2714362/vse-poveche-hora-se-sabirat-na-protesta-sreshtu-izbiraneto-na-ivan-geshev-za-glaven-prokuror.html", "text": "Все повече хора се събират на протеста срещу избирането на Иван Гешев за главен прокурор. Това съобщи репортер на  Агенция \"Фокус\" . На шествието вече има около двеста човека, част от които скандират \"Гешев е позор\", а на вдигната табела от протестиращите пише \"Гешев - слуга на мафията\". Шествието ще потегли към Президентството до броени минути, където ще има подписка в подкрепа на искането Радев да върне кандидатурата на Гешев.  \r\n \r\n “Фокус“ припомня:  На 24 октомври Пленумът на Висшия съдебен съвет избра Иван Гешев за главен прокурор. Предстои кандидатурата му да бъде утвърдена с указ от президента Румен Радев. Държавният глава е този, който назначава и освобождава главния прокурор. Конституцията на Република България повелява, че президентът не може да откаже назначаването или освобождаването на главен прокурор при повторно направено предложение. Разпоредбите на основния закон в държавата отреждат на главния прокурор мандат от 7 години без право на повторно избиране. Съгласно Конституцията главният прокурор е този, който осъществява надзор за законност и методическо ръководство върху дейността на всички прокурори. Протестиращите срещу избора на Иван Гешев продължават с недоволствата си, като исканията им са президентът Румен Радев да не подписва указа за назначаването на Иван Гешев. Официално той би следвало да встъпи в длъжност след изтичането на мандата на сегашния главен прокурор Сотир Цацаров на 10 януари. \r\nТеодора ПАВЛОВА", "date": "2019.10.30", "title": "Все повече хора се събират на протеста срещу избирането на Иван Гешев за главен прокурор"}
{"url": "http://www.focus-news.net/news/2019/10/30/2714366/shofyorite-da-se-dvizhat-s-povisheno-vnimanie-i-saobrazena-skorost-prez-prohoda-petrohan-poradi-gasta-magla-i-namalena-vidimost.html", "text": "Шофьорите да се движат с повишено внимание и съобразена скорост през прохода Петрохан поради гъста мъгла и намалена видимост до 30 м. Този призив отправиха от  Агенция \"Пътна инфраструктура\" .", "date": "2019.10.30", "title": "Шофьорите да се движат с повишено внимание и съобразена скорост през прохода Петрохан поради гъста мъгла и намалена видимост"}
{"url": "http://www.focus-news.net/news/2019/10/30/2714367/vazstanoveno-e-dvizhenieto-po-pat-ii-62-panicharevo-nevestinol.html", "text": "Възстановено е движението по път II-62 Паничарево - Невестинол. Това съобщиха от пресцентъра на  Агенция \"Пътна инфраструктура\" .", "date": "2019.10.30", "title": "Възстановено е движението по път II-62 Паничарево - Невестинол"}
{"url": "http://www.focus-news.net/news/2019/10/30/2714368/tass-ruskiyat-diplomat-obyaven-za-persona-non-grata-v-balgariya-e-napusnal-stranata.html", "text": "Руският дипломат, обявен на 29 октомври от българското ръководство като персона нон грата, напусна страната, предава  TACC , като се позовава на пресслужбата на българското външно министерство. \r\nВ прессъобщението се казва, че руският дипломат, който трябваше да напусне територията на България в рамките на 24 часа, е отлетял със семейството си към Москва.  \r\nОсвен това министерството съобщи, че е отказана виза на руския гражданин, който е трябвало да заеме поста аташе по въпросите за отбраната в посолството на Москва в София. Руската страна е получила съответното официално уведомление.  \r\nНа 28 октомври българската прокуратура обяви, че срещу руския дипломат е образувано дело във връзка с подозрения в шпионаж, което беше преустановено, заради дипломатическия имунитет на заподозрения.  \r\nПо-рано, на 25 октомври, в българското външно министерство се проведе среща, във връзка с руския дипломат. Българската страна изяви своето желание той да бъде отзован на 28 октомври. В този ден българското министерство съобщи, че той е напуснал територията на страната. По-късно обаче стана ясно, че той е останал за още един ден.  \r\n \r\n : Теодор Пенев", "date": "2019.10.30", "title": "ТАСС: Руският дипломат, обявен за „персона нон грата“ в България е напуснал страната"}
{"url": "http://www.focus-news.net/news/2019/10/30/2714365/predstoyashti-sabitiya-v-stranata-za-31-oktomvri-agentsiya-fokus.html", "text": "От 10.00 часа държавният глава Румен Радев ще участва в тържеството по случай завършването на випуск „Княз Александър I“ – II смяна на Военна академия „Георги Стойков Раковски”.   \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n*** \r\n \r\nОт 10:00 часа в Националния археологически музей заместник-министърът на образованието и науката Карина Ангелиева ще представи дейностите на музеите към БАН по програма „Образование с наука“. В рамките на събитието ще бъде изнесен урок на второкласници от 18 СУ „Уилям Гладстон“ по темите от учебния предмет Околен свят „Моето родно място“ и „Забележителности в родното място“. \r\n \r\n*** \r\n \r\nОт 11:00 часа в сградата на Главна дирекция „Национална полиция“, ще се проведе пресконференция по откриване на кампанията Акция \"Зима\" 2019. На пресконференцията ще присъстват началникът на отдел „Пътна полиция“ при Главна дирекция „Национална полиция“ комисар Любомир Костадинов, председателят на Съюза на българските автомобилисти (СБА) инж. Емил Панчев, представители на Българския Червен кръст, Изпълнителна агенция „Автомобилна администрация“, Агенция „Пътна инфраструктура“ и Държавна агенция \"Безопасност на движението по пътищата\". \r\n \r\n*** \r\n \r\nОт 11:00 часа в Националния пресклуб на БТА, ще се проведе пресконференция  по повод старта на кампания за безплатно заличаване на белези, получени в резултат на катастрофа или изгаряния. \r\n \r\n*** \r\n \r\nОт 11.00 часа в х-л „Хилтън“, ще се проведе конгрес на Централноевропейската диабетна асоциация (CEDA) асоцииран с Международния дунавски симпозиум за 2019 г. \r\n \r\n*** \r\n \r\nОт 11:00 часа в Столичната библиотека ще бъде представена документалната изложба „Първи будители на българския род“. \r\n \r\n*** \r\n \r\nОт 11:00 часа в залата на Конферентен център ПРОДЖЕКТ ЛАБ, Предприятие за управление на дейностите по опазване на околната среда – ПУДООС, организира пресконференция за разясняване на дейностите по проект: „Екологосъобразно обезвреждане на излезли от употреба пестициди и други препарати за растителна защита с изтекъл срок на годност“, финансиран  по Българо – Швейцарска програма за сътрудничество. \r\n \r\n*** \r\n \r\nОт 11.30 часа в „Пирогов“ ще се състои дарение на иновативен апарат за дигностициране на астма в детска възраст. \r\n \r\n*** \r\n \r\nОт 18:30 часа в Литературния клуб на Столична библиотека, ще бъде представена книгата „Къщите (още ) говорят“. \r\n \r\n*** \r\n \r\nОт 18:30 часа пред Националната библиотека \"Св. св. Кирил и Методий“, Национално движение „Хан Кубрат“ организира \"Българският отговор на Хелоуин 2019\". \r\n \r\n*** \r\n \r\nОт 19:00 часа в зала \"България\" ще звучи първата симфония на Ленард Бърнстейн \"Йеремия\", изпълнена от Софийската филхармония и мецосопраното Виолета Радомирска под диригентската палка на маестро Оливер Ведер. \r\n \r\n*** \r\n \r\nОт 11:00 часа в гр. Белене, ул.  \"Персин\" №5, сградата на Дирекция на природен парк „Персина“, ЧЕЗ-България ще представи проект за защита живота на птиците, опазване на биоразнообразието, както и за предпазване на мрежата от възникване на аварии и пожари в резултат от досега с тях. \r\n \r\n*** \r\n \r\nОт 13:00 чaса в КЦ „Морско казино“ зала „Георги Баев“ ще се състои брифинг по повод семинар на тема „Популяризиране на Националната програма за профилактика на оралните заболявания при деца от 0-18 годишна възраст в Република България, за подобряване на познанията и културата на различни целеви групи от населението в областта на профилактиката на оралните заболявания”.  \r\n \r\n*** \r\n \r\nОт 11.30 часа в малката зала на ОДМВР-Бургас ще се проведе брифинг по повод стартиращата Акция „Зима“.  \r\n \r\n \r\n*** \r\n \r\nОт 16.00 часа в Музея на Възраждането ще се открие изложбата „Духовност и Музей“. \r\n \r\n*** \r\n \r\nОт 15.00 часа в Художествена галерия \"Недялко Каранешев\" ще бъде връчена станалата вече традиционна награда \"Будител на Община Горна Оряховица\". \r\n \r\n*** \r\n \r\nОт 11.00 часа в заседателната зала на Общината ще бъде представен проектът за изграждане на Младежки център.  \r\n \r\n*** \r\n \r\nОт 12:00 часа в АЕМО „Стария Добрич“ ще се състои празничен концерт на професионален фолклорен ансамбъл „Добруджа“. \r\n \r\n*** \r\n \r\nОт 16.30 часа в Туристическия информационен център, ще се състои изложба за графична рисунка или колаж на тема \"Будителите - Национална гордост\". \r\n \r\n*** \r\n \r\nОт 17.30 часа в Музея на фотографията ще бъде представен фотоалбумът „Петър Папакочев: паметта на светлината”. \r\n \r\n*** \r\n \r\nОт 18:00 часа в салона на Ловчанско читалище „Наука 1870 г.\", ще се проведе празнично тържество по повод Деня на народните будители.  \r\n \r\n*** \r\n \r\nОт 11.00 часа в заседателната зала на Община Пещера, ул.„Дойранска епопея“ №17, в Центъра за административно обслужване на Общината ще се проведе кръгла маса за представяне на социалната икономика и социалното предприемачество.  \r\n \r\n*** \r\n \r\nОт 19:00 часа Пазарджишкият драматично-куклен театър „Константин Величков“ ще отбележи 50-годишния си юбилей с премиерата на „Албена“ от Йордан Йовков. \r\n \r\n \r\n*** \r\n \r\nОт 19:00  в зала „Планетариум“ на Регионалния природонаучен музей, сдружение „Зелени Блакани“ ще представи лекция за историите и проблемите на делфините в Черно море. \r\n \r\n*** \r\n \r\nОт 15.00 часа в ОДМВР-Разград ще се проведе пресконференция по повод предстоящата акция \"Зима“. \r\n \r\n*** \r\n Смолян.  \r\nОт 17:30 часа в залата на Държавен архив – Смолян ще бъде открита фотоизложба „Светът на Хайтов“, посветена на 100 годишнината на писателя Николай Хайтов. \r\n \r\n ***  \r\n Смолян.  \r\nОт 18,30 часа във фоайето на Родопски драматичен театър „Николай Хайтов“ ще се проведе инициативата „Творчески щрихи“, посветена на 100 годишнината на писателя Николай Хайтов. \r\n \r\n*** \r\n \r\nОт 9.00 часа в храм „Св. Теодор Тирон“ ще бъде отслужена заупокойна света литургия в памет на митрополит Методий Кусев. \r\n \r\n*** \r\n \r\nОт 18.00 часа в Културен център „Стара Загора“ ще се състои церемония по официалното връчване на отличието  „Анастасия Тошева“ на Общината. \r\n \r\n*** \r\n \r\nОт 18.00 часа в залата на Международния младежки център, Община Стара Загора, Долап.бг и Международен младежки център Стара Загора организират срещи-разговори с видни земляци под надслов „Красивите лица на Стара Загора“. \r\n \r\n*** \r\n \r\nОт 15.30 часа в изложбената зала на къща-музей „Алеко Константинов“ ще бъде открита експозиция, посветена на 100-годишнината от освобождаване на Добруджа. \r\n \r\n*** \r\n \r\nОт 11:00 часа, в сградата на ОДМВР-Сливен главен инспектор Илиян Николов, началник на сектор „Пътна полиция” при ОДМВР-Сливен, директорът на  БЧК-Сливен Моника Сярова и председателят на СБА за Сливен Андон Андонов ще дадат брифинг във връзка с предстоящия зимен сезон и началото на Акция „Зима”.", "date": "2019.10.30", "title": "Предстоящи събития в страната за 31 октомври (Агенция „Фокус“)"}
{"url": "http://www.focus-news.net/news/2019/10/30/2714373/po-visoki-zaplati-shte-poluchavat-v-yugozapadniya-universitet-neofit-rilski.html", "text": "На последното заседание на Академичния съвет, главният счетоводител на ЮЗУ „Неофит Рилски“ Трендафил Мудурски докладва за финансовото състояние на университета за изминалия мандат. Това съобщиха за  Радио „Фокус“ – Пирин  от висшето учебно заведение. В изложението си той посочи значително нарастване на капитала и финансовия резерв на университета. Активите за трите години (2016, 2017, 2018 г.) са се увеличили с 10,03 процента, в това число паричните средства с 19,68%, а капиталът е нараснал с 8,12%. Финансовият резерв на университета за изминалите три години е нараснал  с 3 737 228 лв. Тези отлични резултати са постигнати в условия на пазарен механизъм за финансиране и трансфери, определяни на база качествено образование и резултати от реализацията на пазара на труда. Главният счетоводител подчерта, че през последните три години финансовите отчети на университета са заверени от Сметната палата с най-високата възможна оценка – „без резерви“. В заключението си той определи финансовото състояние на университета като „отлично“.  След изслушването на доклада, ректорът на университета проф. д-р Борислав Юруков напомни, че на предишното Общо събрание на университета е обещал увеличение на заплатите с от 5 до 10%. От първи януари 2019 г. заплатите в университета бяха увеличени с 5%. „Положителните финансови резултати, току що обявени от главния счетоводител, ми дават основание да увеличим заплатите от първи септември 2019 г. с още 10 процента“, заяви по време на заседанието проф. д-р Борислав Юруков. По този начин Югозападният университет „Неофит Рилски“ заема водещо място по средна работна заплата сред университетите в страната.", "date": "2019.10.30", "title": "По-високи заплати ще получават в Югозападния университет „Неофит Рилски“"}
{"url": "http://www.focus-news.net/news/2019/10/30/2714369/protestat-sreshtu-ivan-geshev-stigna-do-prezidentstvoto.html", "text": "Протестът срещу Иван Гешев стигна до Президентството, предаде репортер на  Агенция \"Фокус\" . Там има подписка в подкрепа на искането Радев да върне кандидатурата на Гешев. Автомобилите се движат без проблемно в района.  \r\n \r\n “Фокус“ припомня:  На 24 октомври Пленумът на Висшия съдебен съвет избра Иван Гешев за главен прокурор. Предстои кандидатурата му да бъде утвърдена с указ от президента Румен Радев. Държавният глава е този, който назначава и освобождава главния прокурор. Конституцията на Република България повелява, че президентът не може да откаже назначаването или освобождаването на главен прокурор при повторно направено предложение. Разпоредбите на основния закон в държавата отреждат на главния прокурор мандат от 7 години без право на повторно избиране. Съгласно Конституцията главният прокурор е този, който осъществява надзор за законност и методическо ръководство върху дейността на всички прокурори. Протестиращите срещу избора на Иван Гешев продължават с недоволствата си, като исканията им са президентът Румен Радев да не подписва указа за назначаването на Иван Гешев. Официално той би следвало да встъпи в длъжност след изтичането на мандата на сегашния главен прокурор Сотир Цацаров на 10 януари. \r\nТеодора ПАВЛОВА", "date": "2019.10.30", "title": "Протестът срещу Иван Гешев стигна до Президентството"}
{"url": "http://www.focus-news.net/news/2019/10/30/2714364/protestat-sreshtu-izbiraneto-na-ivan-geshev-za-glaven-prokuror-tragna-kam-prezidentstvoto.html", "text": "Протестът срещу избирането на Иван Гешев за главен прокурор тръгна към Президентството. Това съобщи репортер на  Агенция \"Фокус\" . Протестиращи скандират \"Гешев е позор\".  \r\n \r\n “Фокус“ припомня:  На 24 октомври Пленумът на Висшия съдебен съвет избра Иван Гешев за главен прокурор. Предстои кандидатурата му да бъде утвърдена с указ от президента Румен Радев. Държавният глава е този, който назначава и освобождава главния прокурор. Конституцията на Република България повелява, че президентът не може да откаже назначаването или освобождаването на главен прокурор при повторно направено предложение. Разпоредбите на основния закон в държавата отреждат на главния прокурор мандат от 7 години без право на повторно избиране. Съгласно Конституцията главният прокурор е този, който осъществява надзор за законност и методическо ръководство върху дейността на всички прокурори. Протестиращите срещу избора на Иван Гешев продължават с недоволствата си, като исканията им са президентът Румен Радев да не подписва указа за назначаването на Иван Гешев. Официално той би следвало да встъпи в длъжност след изтичането на мандата на сегашния главен прокурор Сотир Цацаров на 10 януари. \r\nТеодора ПАВЛОВА", "date": "2019.10.30", "title": "Протестът срещу избирането на Иван Гешев за главен прокурор тръгна към Президентството"}
{"url": "http://www.focus-news.net/news/2019/10/30/2714372/prof-mihail-konstantinov-nedopustimo-e-da-ima-15-nevalidni-glasove-tova-ne-e-evropeyska-norma-a-afrikanski-protsent.html", "text": "Недопустимо е да има 15% невалидни гласове, това не е европейска норма, а африкански процент. Това каза в интервю за обзорното предаване „Това е България“ на  Радио „Фокус“  проф. Михаил Константинов, председател на борда на директорите на дружеството „Информационно обслужване“ във връзка с 300 000 невалидни бюлетини след първия тур на местните избори в неделя. Според него българите не могат да се справят с бюлетина, на която има две различни множества числа. „Трябва да разделим недействителните гласове по вид, защото се оказа, че има огромна разлика. Около 4% са недействителните гласове за кметове, което е абсолютно в европейската норма. За общински съветници са над 15%, което е ненормално висок процент. Причината е проста: човек вижда пред себе си много голяма бюлетина с две групи числа – отляво за партиите и отдясно за преференциите. Хората не знаят, че задължително трябва да отбележат едно число от лявото множество и чак тогава да се занимават с преференциите. Те обаче отбелязват някаква преференция и мислят, че са си свършили работата. Обикновено слагат преференция, която да съответства на номера на тяхната партия“, обясни той. Според проф. Михаил Константинов преференциите създават огромна работа при обработването на резултатите. В София и в други големи общини ефектът от тях е нулев, уточни той. Ако тези 300 000 недействителни гласа са се разпределили равномерно между отделните партии и коалиции, те нямат никакво значение, коментира още проф. Михаил Константинов. Възможно е чувалите с бюлетини да бъдат отворени за проверка при съдебно решение, обясни той. Въпреки недействителните гласове, изборите в неделя преминаха удивително добре, добави проф. Константинов.  \r\nЦоня СЪБЧЕВА", "date": "2019.10.30", "title": "Проф. Михаил Константинов: Недопустимо е да има 15% невалидни гласове, това не е европейска норма, а африкански процент"}
{"url": "http://www.focus-news.net/news/2019/10/30/2714376/institutat-po-okeanologiya-vav-varna-organizira-den-na-otvorenite-vrati.html", "text": "Институтът по океанология \"Проф. Фритьоф Нансен\" във Варна организира Ден на отворените врати, в който посетителите ще могат да се запознаят с дейността и историята на институцията, предаде репортер на  Радио „Фокус“ – Варна . Събитието ще се проведе утре, а гостите ще имат възможност от 11.00 до 13.00 часа да разгледат изследователската миниподводница. В програмата е планирано също от 10:30 до 11:30 часа мултимедийно представяне на научноизследователски филми за морската и подводната експедиционна дейност на института, както и възможност за разглеждане на лабораториите по \"Биология и екология на морето\" и \"Химия на морето\" между 13 и 15 часа. Денят на отворените врати се организира по случай Международния ден на Черно море и 150-ата годишнината от основаването на Българската академия на науките (БАН). \r\nДесислава ВАСИЛЕВА", "date": "2019.10.30", "title": "Институтът по океанология във Варна организира Ден на отворените врати"}
{"url": "http://www.focus-news.net/news/2019/10/30/2714374/prof-mihail-konstantinov-ochakvam-rezultatite-ot-vtori-tur-na-izborite-da-badat-obraboteni-svetkavichno-do-polunosht.html", "text": "Очаква се резултатите от втори тур на изборите да бъдат обработени светкавично. Това каза в интервю за обзорното предаване „Това е България“ на  Радио „Фокус“  проф. Михаил Константинов, председател на борда на директорите на дружеството „Информационно обслужване“.„Екзитполът ще излезе към 20.00 часа, а ние ще обработим резултатите докъм полунощ. Тоест Общинските комисии ще дадат резултатите си буквално няколко часа след приключване на изборния ден. Всеки, който стои на компютъра до по-късно, ще види точния резултат някъде около 1-2 часа след полунощ“, обясни той. Проф. Михаил Константинов уточни, че когато няма избори за общински съветници, всичко става светкавично, защото избирателите гласуват много по-бързо.  \r\nЦоня СЪБЧЕВА", "date": "2019.10.30", "title": "Проф. Михаил Константинов: Очаквам резултатите от втори тур на изборите да бъдат обработени светкавично, до полунощ"}
{"url": "http://www.focus-news.net/news/2019/10/30/2714395/tvorcheskiyat-sezon-na-slivenskiya-simfonichen-orkestar-prodalzhava-s-poreden-kontsert-na-31-oktomvri.html", "text": "Творческият сезон на Сливенския симфоничен оркестър продължава с пореден концерт на 31 октомври. Това съобщиха от пресцентъра на  Община Сливен . Почитателите на класическата музика ще имат възможност да чуят произведения от Антонин Дворжак и Йоханес Брамс. Събитието ще се състои в зала „Сливен“ от 19 часа и ще премине под диригентството на маестро Димитър Караминков. Гост-солисти на концерта ще бъдат Атанас Кръстев и Теодора Сороков. Билети могат да бъдат закупени на касата на зала „Сливен“.", "date": "2019.10.30", "title": "Творческият сезон на Сливенския симфоничен оркестър продължава с пореден концерт на 31 октомври"}
{"url": "http://www.focus-news.net/news/2019/10/30/2714378/nimh-prez-sledvashtoto-denonoshtie-nad-balgariya-shte-bade-oblachno-i-dazhdovno.html", "text": "През следващото денонощие над България ще бъде облачно и дъждовно. Значителни ще са валежите в източната половина от страната и крайните югозападни райони. Това съобщи за  Агенция „Фокус”  дежурният синоптик Мартин Славчев от Националния институт по метеорология и хидрология (НИМХ). Ще духа умерен североизточен вятър и с него ще продължи да нахлува студен въздух. Температурите ще са без съществен дневен ход - минималните ще са предимно между 4° и 9°, а максималните ще са между 5 и 10°. Атмосферното налягане ще бъде по-високо от средното за месеца.   \r\nПо Черноморието ще бъде облачно и дъждовно. След обяд валежите ще са значителни. Ще духа умерен североизточен вятър и с него температурите ще се понижат. Максимални температури ще са 10-12°. Температурата на морската вода е 18-19°. Вълнението на морето ще е 2-3 бала. В планините ще бъде облачно и с валежи от дъжд, над 1800 метра - от сняг. Ще духа до умерен вятър от запад – северозапад, който привечер ще се ориентира от изток, югоизток и временно ще се усили. Максималната температура на височина 1200 метра ще е около 5°, на 2000 метра – около 0°. \r\nВ петък ще остане предимно облачно, слаби превалявания ще има все още на места в Южна България, но в процес на спиране. Преобладаващите максимални температури ще бъдат 8° и 13°. В събота вятърът ще се ориентира от югоизток и ще започне затопляне. Ще преобладава облачно време, но само на отделни места в крайните източни райони са възможни слаби превалявания. В неделя повишението на температурите ще продължи. Ще духа умерен, на места северно от планините и силен южен вятър и там дневните температурите ще достигнат до 20-22°. Облачността над страната ще е разкъсана, на места и до слънчево. По-значителна облачност ще има над северозападните райони, където на отделни места е възможно слабо да превали. Там и дневните температури ще останат по-ниски.", "date": "2019.10.30", "title": "НИМХ: През следващото денонощие над България ще бъде облачно и дъждовно"}
{"url": "http://www.focus-news.net/news/2019/10/30/2714398/sport-red-bul-layptsig-pobedi-otbora-na-volfsburg-s-61-v-mach-ot-vtori-krag-za-kupata-na-germaniya.html", "text": "Футбол: Ред Бул Лайпциг победи отбора на Волфсбург с 6:1 в мач от втори кръг за Купата на Германия. Гостите от Лайпциг откриха резултата още в 13-ата минута, след като Джефри Брума си вкара автогол. В 55-ата минута Марсел Забицер удвои резултата, а три минути по-късно гол вкара и Емил Форсберг. В 61-ата минута Конрад Лаймбер отбеляза за 4:0, а Тимо Вернер вкара в 68-ата и 88-ата минута. В края на мача Воут Вегхорст вкара почетен гол за своя отбор.", "date": "2019.10.30", "title": "Спорт: Ред Бул Лайпциг победи отбора на Волфсбург с 6:1 в мач от втори кръг за Купата на Германия"}
{"url": "http://www.focus-news.net/news/2019/10/30/2714375/sport-botev-plovdiv-i-arda-kardzhali-zavarshiha-naravno-11-v-sreshta-ot-14-ti-krag-na-balgarskata-efbet-liga.html", "text": "Футбол: Ботев Пловдив и Арда Кърджали завършиха наравно 1:1 в среща от 14-ти кръг на българската „Ефбет“ лига. Домакините от Пловдив откриха резултата след гол на Фернандо Виана в 63-ата минута. Само две минути по-късно обаче Иван Коконов изравни и така двата отбора си поделиха точките от двубоя. Арда остава на осма позиция в класирането на „Ефбет“ лига с 19 точки.  Ботев все още е в зоната на изпадащите и намира на 13-та позиция с 10 точки.", "date": "2019.10.30", "title": "Спорт: Ботев Пловдив и Арда Кърджали завършиха наравно 1:1 в среща от 14-ти кръг на българската „Ефбет“ лига"}
{"url": "http://www.focus-news.net/news/2019/10/30/2714370/london-evening-standard-opozitsionniyat-lider-dzheremi-korbin-predizvika-premiera-na-velikobritaniya-boris-dzhonsan-na-televizionen-debat.html", "text": "Лидерът на Лейбъристката партия Джереми Корбин призова премиера на Великобритания Борис Джонсън на телевизионен дебат по време на предизборната кампания в страната, пише вестник  London Evening Standard . \r\nГоворител на лейбъристите заяви, че Корбин има желание да проведе дебат лице в лице с министър-председателя и го призовава да приеме офертата му.  \r\n„(Корбин) е, както беше преди две години, уверен в желанието си да проведе дебати лице в лице с лидера на Косервативната партия и би искал да предизвика Борис Джонсън да се съгласи на това днес“,  заяви говорителят. \r\n„Както искахме от (бившия премиер) Тереза Мей и тя отказа, желаем да предизвикаме Борис Джонсън да се съгласи днес на телевизионни дебати по време на тази (предизборна) кампания“, се казва още в изявлението.  \r\nОстава неясно дали Корбин ще е съгласен на тристранен дебат, в който да се включи и ръководителят на либерал-демократите Джо Суинсън.  \r\nПопитан дали това може да се случи, говорителят заяви, че в момента се водят преговори с телевизиите, които ще излъчват дебата.  \r\n„Но има само двама души, които могат да станат министър-председател в края на кампанията и смятам, че британския народ трябва да има ясното право да ги види в дебат лице в лице по телевизията и да чуе техните гледни точки“, заяви още говорителят.  \r\nПремиерът Борис Джонсън последно участва в подобни дебати през юли 2019 г., когато той и Джереми Хънт проведоха такъв по различни въпроси за Брекзит, както и за това дали да бъде временно прекратена дейността на парламента.  \r\nПървоначално имаше съмнения в това, дали дебатът ще се осъществи, тъй като Джонсън реши да се оттегли от по-ранния дебат на  Sky News  и заяви, че няма да участва в повече подобни изяви, докато не започне гласуването.  \r\nКато се има предвид краткият период, който остава до 12 декември, не е ясно колко телевизионни дебати ще се проведат и кой ще участва в тях.  \r\n \r\n : Теодор Пенев", "date": "2019.10.30", "title": "London Evening Standard: Опозиционният лидер Джереми Корбин предизвика премиера на Великобритания Борис Джонсън на телевизионен дебат"}
{"url": "http://www.focus-news.net/news/2019/10/30/2714377/the-guardian-liberal-demokratite-mogat-da-spechelyat-stotitsi-mesta-v-izborite-vav-velikobritaniya-smyata-suisan.html", "text": "Либерал-демократите във Великбритания са много близо до това да спечелят „стотици места“ в парламента в изборите на 12 декември, заяви ръководителят на партията Джо Суисън, пише лондонското издание  The Guardian . \r\nПочти сигурно е, че предложението на премиера Борис Джонсън за избори на 12 декември ще бъде прието от Камарата на лордовете, както беше прието и от Камарата на общините.  \r\nДепутатите гласуваха по-рано за провеждането на избори, което даде изход от задънената улица, след като Лейбъристката партия подкрепи предложението и то сега ще премине и през Камарата на Лордовете, след което изборите ще са факт.  \r\nДокато Суисън обяви, че нейната партия има шанс да спечели огромно количество гласове на изборите, министърът на здравеопазването на Великобритания Мат Ханкок обяви, че само Консервативната партия успешно може да осъществи Брекзит.  \r\nОт друга страна депутатът на лейбъристите Джон Макдонъл заяви пред журналистите, че неговата партия се очаква да опровергае статистическите данни, както се случи през 2017 г. и предупреди, че либерал-демократите могат да се коалират с торите. \r\nСуинсън обаче отхвърли идеята да подкрепи правителство на Корбин или на Джонсън и заяви пред  BBC Radio , че съобщението на партията, че ще „спре Брекзит“ ще предостави електорат на либерал-демократите. \r\nТя добави, че местните избори от месец май 2019 г. са показали, че партията може да спечели далеч повече от сегашните 19 депутати в парламента, заради напускането на редица депутати от Консервативната партия.  \r\n„Това е непостоянно време в политиката. Никой няма нужда да гледа към чуждата мъдрост или към това какво се е случило в миналото“, заяви тя.  \r\n„Нашите статистики сега показват, че сме на много малко от това да спечелим стотици места, защото политическата обстановка е тотално променена от това, което се случи с нашата страна“, каза още Суинсън. \r\nТя имаше предвид, че става дума за промените във Великобританския политически климат във връзка с Брекзит.  \r\nСпоред Суинсън, нито Джонсън, нито Корбин са „в състояние да водят нашата страна\" и да застанат начело на правителство. \r\n„И аз знам, че има милиони хора навън, които жадуват за позитивна алтернатива, която гледа към бъдещето“, добави лидерът на либерал-демократите.  \r\nПред британската медия  Sky News , Ханкок заяви, че вот за либерал-демократите или друга партия би бил „вот за поставянето на Корбин“ начело на правителството, което според него би означавало „повече блокиране и забавяне“.  \r\nТой добави, че лейбъристкият лидер ще бъде „напълно неспособен“ да изведе страната от задънената улица, в която страната се намира, понеже не би могъл да управлява без Шотландската народна партия (ШНП) и без либерал-демократите.  \r\nХанкок отхвърли твърдението на Суинсън, че нейната партия ще получи много повече гласове на 12 декември.  \r\n„Толкова много хора се опитаха да отпишат Джереми Корбин. Опитаха се да го отпишат и на предишните избори и той трансформира кампанията. И смятам, че това ще направи и този път. Ние сме готови за това“, заяви министърът.  \r\nТой добави, че гласоподавателите би трябвало да внимават с целите на Суисън и нейната партия.  \r\n„Ако либерал-демократите са казали, че вече не подкрепят вота на хората и искат да се съюзят с торите, изглежда сякаш ще влязат отново в коалиция, както направиха през 2010 г.“, каза Ханкок.  \r\n \r\n : Теодор Пенев", "date": "2019.10.30", "title": "The Guardian: Либерал-демократите могат да спечелят стотици места в изборите във Великобритания, смята Суисън"}
{"url": "http://www.focus-news.net/news/2019/10/30/2714399/pogasen-e-pozharat-po-biloto-na-stara-planina-obzor.html", "text": "Погасен е пожарът по билото на Стара планина на територията на България, а на територията на Сърбия - локализиран. \"Целият пожар по билото на Стара планина, обхванал площ от около 52 кв. км на територията на България и Сърбия, е локализиран. На наша територия засегнатите площи са около 1/3 и днес на обяд са погасени. В днешния ден огънят е локализиран и на сръбска територия\", посочи директорът на ГД „Пожарна безопасност и защита на населението“ главен комисар Николай Николов в Чипровци. Той изказа благодарност на участниците в гасенето – пожарникари, спасители, служители на Българската армия, пилотите от ВВС, горски служители, доброволци, гранични полицаи. Главен комисар Николов поздрави ръководителите на операцията за добрата организация и ефективната работа. Гл. комисар Николай Николов обясни, че по отношение на нанесените щети сутрешният оглед е показал, че няма тежко засегната гора на българска територия, тъй като пожарът е бил низов. Той подчерат, че остава тревожна ситуацията в Сърбия, където времето е все още с високи температури и силно слънце. \"От сръбска територия по отношение на пожара не се очакват изненади, но при подобни пожари трябва да се проявява внимание\", допълни още директорът на ГДПБЗН. \r\nПожарът над Чипровци продължи три дена. В гасенето са участвали 40 служители от Държавно горско стопанство, от Шкорпиловци и от Чипровци, общо 60 човека, също така и служители на българската армия и пилоти от ВСС. При пожара нямаше пострадали. Огънят в Стара планина бе обхванал голям фронт в силно пресечена, труднодостъпна местност. Директорът на ГД „Пожарна безопасност и защита на населението“ главен комисар Николай Николов коментира, че пожарът над Чипровци е бил може би най-големият действащ в момента на територията на Балканския полуостров, а може би и в Европа. При пожара са изгорели предимно високопланинските пасища ниска растителност – хвойна, смрика, къпини. 200 хектара от пожара са влезли и в държавни горски територии по горната граница на гората.  \r\nТеодора ПАТРОНОВА", "date": "2019.10.30", "title": "Погасен е пожарът по билото на Стара планина (ОБЗОР)"}
{"url": "http://www.focus-news.net/news/2019/10/30/2714400/hramat-sv-sv-kozma-i-damyan-v-eparhiyskiya-manastir-sv-panteleymon-nad-smolyan-shte-praznuva-svoya-praznik-na-1-noemvri.html", "text": "Храмът „Св. св. Козма и Дамян“ в епархийския манастир „Св. Пантелеймон“ над Смолян ще празнува на 1 ноември своя празник Деня на двамата безсребреници и чудотворци. Това съобщиха от  Архиерейско наместничество – Смолян . Тържествената света божествена Литургия ще започне в  9 часа, възглавена от  архиерейския  наместник на Смолянска духовна околия Негово Високопреподобие архимандрит Висарион. В съслужие ще бъдат изпълняващият длъжността игумен на манастира иконом Запрян Шиков и свещеници от града. След тържествената св. Литургия ще бъде отслужен празничен водосвет и ще има благословена трапеза. \r\nЦърковното настоятелство осигурява безплатен транспорт на 1 ноември /петък/ за Литургията. Автобусите  ще потеглят в 8,30 часа от  автогарата в Устово и от паркинга пред супера в Горно Райково и  ще спират на всички спирки до манастира. В навечерието на храмовия празник на манастирската църква „Св. св. Козма и Дамян“ в четвъртък /31 октомври/ от 18 часа ще бъде отслужена празнична Вечерня с Петохлебие.", "date": "2019.10.30", "title": "Храмът „Св. св. Козма и Дамян“ в епархийския манастир „Св. Пантелеймон“ над Смолян ще празнува своя празник на 1 ноември"}
{"url": "http://www.focus-news.net/news/2019/10/30/2714371/zoran-zaev-prespanskoto-sporazumenie-predvizhda-zapochvaneto-na-pregovori-s-es-za-prisaedinyavane-i-shte-bade-prilozheno.html", "text": "Премиерът на Северна Македония Зоран Заев заяви, че Преспанското споразумение предвижда започването на преговори за присъединяване към Европейския съюз и като такова трябва да бъде изцяло приложено, пише електронното издание на гръцкия вестник  Kathimerini . \r\nКоментарите на Заев идват ден, след като той индикира, че вето над преговорите на страната с ЕС за присъединяване означава, че споразумението може да бъде „замразено“, което предизвика притеснения в Атина.  \r\n„Главите от преговорите бяха интегрирани в Преспанското споразумение, което ще бъде изцяло приложено“, заяви премиерът.  \r\nТой допълни, че прилагането на договора е от основно значение за осигуряването на стратегическото сътрудничество с „нашия приятел и съсед“, Гърция.  \r\nПо-рано гръцкият външен министър Никос Дендиас заяви, че Атина ще „наблюдава отблизо“ Северна Македония и ще следи дали тя се съобразява с клаузите от споразумението.  \r\n \r\n : Теодор Пенев", "date": "2019.10.30", "title": "Зоран Заев: Преспанското споразумение предвижда започването на преговори с ЕС за присъединяване и ще бъде приложено"}
{"url": "http://www.focus-news.net/news/2019/10/30/2714402/uchenitsi-i-roditeli-ot-varna-shte-se-vklyuchat-v-initsiativa-posvetena-na-denya-na-narodnite-buditeli.html", "text": "Ученици и родители от СУ „Гео Милев“ – Варна ще се включат в инициатива посветена на Деня на народните будители. Това съобщи за  Радио „Фокус“ – Варна  Дора Влъчкова, от училището в морския град. На 31 октомври учениците ще представят пред пътниците в градския транспорт знакови български стихотворения като „Аз съм българче“, „Де е България“, “Към родината“ и много други. Целта е в навечерието на празника варненци да си припомнят думите и посланията на народните дейци тласнали националния дух към просвета, свобода и култура.  \r\nУчениците от трети, четвърти, пети, седми и осми клас, които ще се включат в четенето, ще подарят на пътниците текстовете на произведенията.   \r\nУчастниците в инициативата „Четящ автобус“ ще се съберат в 14.30 ч. пред катедралния храм „Св. Успение Богородично“. След това в автобуси  по линиите № 12, 86, 22 и 41 ще отправят към хората своето послание за опазване на духовността и просветителството. Така те ще отдадат своята почит към народните будители и ще припомнят делата  и приноса им за  националното ни  самочувствие. Децата се подготвят в края на четенето, заедно с пътниците, да запеят любимия  и познат на всички текст на Любен Каравелов „Хубава си, моя горо“. Най-малките участници ще бъдат придружени от своите родители. \r\nДесислава ВАСИЛЕВА", "date": "2019.10.30", "title": "Ученици и родители от Варна ще се включат в инициатива посветена на Деня на народните будители"}
{"url": "http://www.focus-news.net/news/2019/10/30/2714401/mishel-barnie-brekzit-bez-sdelka-oshte-e-vazmozhen.html", "text": "Излизането на Великобритания от структурите на Европейския съюз без сделка още не е премахнато като възможност и е реална опасност, предупреди главният преговарящ за Брюксел в преговорите за Брекзит Мишел Барние, пише лондонското издание  The Independent . \r\nДокато Великобритания се готви за предсрочни избори на 12 декември, Барние заяви, че бъдещите търговски преговори може да бъдат „трудни“. \r\n„Рискът Брекзит да се случи без ратифицирана сделка все още съществува. Все още имаме нужда да се подготвим“, заяви Барние в реч в Брюксел.  \r\nТой предупреди, че има „голяма разлика“ в готовността за Брекзит без сделка сред членовете на ЕС а и между малките и големите компании в тези страни, които според него могат да бъдат уязвими.  \r\nБарние заяви, че Брекзит без сделка все още може да се случи в края на януари 2020 г. Това може да стане, ако новото правителство след изборите във Великобритания не ратифицира договореното споразумение между сегашния премиер Борис Джонсън и Брюксел и не бъде постигната още една отсрочка.  \r\nТой освен това подчерта, че Брекзит без сделка може да се случи и в края на 2020 г., ако Великобритания не се съгласи да удължи преходния период и не бъде постигнато търговско споразумение дотогава.  \r\nПовечето търговски наблюдатели вярват, че такова споразумение не може да бъде постигнато в такъв кратък период от време.  \r\n„Ще бъдат трудни преговори“, заяви Барние. \r\n„Времето, което ще имаме, за да завършим тези преговори ще е изключително малко, 11 месеца“, добави той.  \r\n„Заради нашата географска близост и нашата икономическа независимост (…) ние искаме да имаме солидни гаранции“, допълни дипломатът. \r\nТой предупреди, че ЕС може да бъде много взискателен по отношение на социалните права, защитата на природата, държавната помощ и данъчните въпроси, което са теми, по които Джонсън е склонен да преговаря дори по-малко от своя предшественик Тереза Мей.  \r\n„Брекзит не е дестинация. Той не е край по своему, поне не и за нас. (…) Но след Брекзит все още ще имаме нужда да преустроим много неща“, добави Барние.   \r\n \r\n : Теодор Пенев", "date": "2019.10.30", "title": "Мишел Барние: Брекзит без сделка още е възможен"}
{"url": "http://www.focus-news.net/news/2019/10/30/2714396/antoniu-guterish-dalgata-pauza-v-pregovorite-mezhdu-kosovo-i-sarbiya-spira-progresa.html", "text": "Генералният секретар на ООН Антиниу Гутериш заяви, че дългата пауза в диалога между Белград и Прищина за нормализирането на отношенията между тях е прекратил развитието му, което от своя страна е създало риск от дестабилизирането на региона, предава сръбската телевизия  N1 . \r\nВ своя тримесечен доклад за работата на Временната администрация на ООН в Косово, над който Съветът за сигурност ще дебатира на 31 октомври, Гутериш призовава за формирането на ново правителство в Прищина, така че диалогът да започне отново.  \r\nГутериш освен това призова за премахване на всички пречки пред подновяването на диалога. \r\nВ своя доклад, който покрива периода от 16 май до 15 септември 2019 г., Гутериш приветства усилията, насочени към по широко включване на групите от обществото в политическите процеси в Косово, като според него това окуражава жените и младите хора да вземат участие и да водят демокрацията в страната.  \r\nТой още каза, че подсилването на върховенството на закона и независимата съдебна система са от основна важност за изграждането на самочувствие в Косово.  \r\nГутериш заяви, че съответните институции в страната трябва да защитават религиозното наследство в Косово и да направят всички места за поклонение безопасни, така че всички да могат да изповядват своята вяра.  \r\nТой призова международните институции и Прищина да продължат да подкрепят и да си сътрудничат със съответните органи в разследването на престъпления, извършени по време на войната в Косово, което според него е от основно значение за мирното бъдеще на страната.  \r\nОсвен това Гутериш е бил притеснен за ареста на представители на Временната администрация на ООН в страната през май 2019 г. и за продължаващите съдебни дела срещу тях. Той призова косовските власти да подсигурят привилегиите и имунитета на представителите на организацията в Прищина.  \r\n \r\n \r\n : Теодор Пенев", "date": "2019.10.30", "title": "Антониу Гутериш: Дългата пауза в преговорите между Косово и Сърбия спира прогреса"}
{"url": "http://www.focus-news.net/news/2019/10/30/2714404/ria-novosti-orban-obyavi-zhelanieto-na-ungariya-da-se-prisaedini-kam-turski-potok-vazmozhno-nay-skoro.html", "text": "Унгария иска да се присъедини към тръбопровода „Турски поток“ възможно най-скоро, заяви унгарският премиер Виктор Орбан, предава  РИА Новости . \r\n\"За нас е важно газът да потече на територията на Унгария от различни посоки. Колкото по-рано можем да се присъединим към „Турски поток“, толкова по-добре, така че няма да бъдем уязвими в това отношение\", каза Орбан на пресконференция след разговорите с руския президент Владимир Путин. \r\n\"Надявам се, че след като вторият етап приключи, третият етап ще започне, когато вече е възможно разпределението на капацитета на газопровода. Бих искал това да стане възможно най-скоро. Както каза президентът (Путин), тази възможност ще бъде налична в началото на следващата година. Надявам се, че ние ще можем да се съобразим с тези времеви рамки и ще можем да обявим етапа на подаване на отворени заявки възможно най-скоро“, каза още унгарският премиер. \r\n \r\n : Теодор Пенев", "date": "2019.10.30", "title": "РИА Новости: Орбан обяви желанието на Унгария да се присъедини към \"Турски поток\" възможно най-скоро"}
{"url": "http://www.focus-news.net/news/2019/10/30/2714406/fokus-opozitsionniyat-lider-mitskoski-se-sreshtna-s-matyu-palmar-i-zayavi-che-stranata-se-bori-za-chlenstvo-v-es-chrez-reformi.html", "text": "Председателят на македонската опозиционна партия ВМРО-ДПМНЕ Християн Мицкоски се срещна със специалния пратеник на САЩ за Западните Балкани Матю Палмър и заяви, че страната му върви бързо към членство в Европейския съюз чрез сериозни реформи, предава скопската медия  ”Фокус“ . \r\n„На срещата бе поставен акцент върху настоящата политическа ситуация, важността на стратегическото партньорство със САЩ, както и необходимостта от постигане на стратегическите цели за напредък в интеграционните процеси на страната“, заяви Мицкоски след разговора си с Палмър. \r\n„Подчертах, че съм в интензивна връзка и сътрудничество със САЩ по всички въпроси, свързани с общите ни интереси, и за осигуряването на стабилност и развитие на процесите. Освен това подчертах необходимостта Македония да премине бързо към членството в ЕС чрез сериозни всеобхватни реформи“, добави още той. \r\n„Посочих, че е необходимо (…) да се и да се борим безусловно срещу корупцията за абсолютна справедливост“, каза още Мицкоски. \r\n  \r\n \r\n : Теодор Пенев", "date": "2019.10.30", "title": "„Фокус“: Опозиционният лидер Мицкоски се срещна с Матю Палмър и заяви, че страната се бори за членство в ЕС чрез реформи"}
{"url": "http://www.focus-news.net/news/2019/10/30/2714405/afp-raketa-padna-blizo-do-posolstvoto-na-sasht-v-irak-zaginal-e-edin-voennosluzhesht.html", "text": "Един военнослужещ от иракската армия е загинал, след като ракета е ударила контрол-пропусквателен пункт близо до посолството на САЩ в Багдад, предава  AFP . \r\nТова твърди източник от министерството на отбраната на Ирак. Според него ракетата е паднала в „зелената зона“ в столицата, където се намира и американското посолство.  \r\nСпоред друг източник, трима души от иракските сили за сигурност са били ранени, а падналите ракети са били две, като едната от тях не е експлодирала.   \r\n \r\n : Теодор Пенев", "date": "2019.10.30", "title": "AFP: Ракета падна близо до посолството на САЩ в Ирак, загинал е един военнослужещ"}
{"url": "http://www.focus-news.net/news/2019/10/30/2714403/afp-v-protestite-v-irak-za-sedmitsa-sa-zaginali-obshto-pone-100-dushi-a-ranenite-sa-nad-5-hil.html", "text": "Поне сто души са загинали, а повече от 5 хил. са били ранени в антиправителствените протести в Ирак за една седмица, предава  AFP . \r\nТова се казва в доклад на Иракската комисия за човешки права. Според нейните данни, мнозинството от загиналите са били цивилни, голяма част от които са починали, след като са били задушени от сълзотворен газ или са били застреляни на демонстрациите.  \r\nВъпреки това комисията не успя да потвърди къде и кога са починали жертвите.  \r\n \r\n : Теодор Пенев", "date": "2019.10.30", "title": "AFP: В протестите в Ирак за седмица са загинали общо поне 100 души, а ранените са над 5 хил."}
{"url": "http://www.focus-news.net/news/2019/10/30/2714397/bezplatna-prozhektsiya-na-dokumentalniya-film-35-veka-sled-argonavtite-organizira-arheologicheskiyat-muzey-vav-varna-na-31-oktomvri.html", "text": "Безплатна прожекция на документалния филм \"35 века след аргонавтите\", организира Археологическият музей във Варна. Това съобщи за  Радио „Фокус“ – Варна  Теодор Роков от Регионалния исторически музей във Варна. Тя ще се състои на 31 октомври от 18:00 часа в залата на Учебния музей. \r\nСъбитието е по повод отбелязването на 35 години от провеждането на морска експедиция \"Аргонавтика\", направена с научна цел. Член на екипажа, който отплава през 1984 г. с яхта \"Аврора\" от Варна до грузинското пристанище Поти, е проф. Михаил Лазаров, спомогнал много за развитието на археологията у нас. \r\nДесислава ВАСИЛЕВА", "date": "2019.10.30", "title": "Безплатна прожекция на документалния филм \"35 века след аргонавтите\" организира Археологическият музей във Варна на 31 октомври"}
{"url": "http://www.focus-news.net/news/2019/10/30/2714357/the-washington-examiner-mik-mulvani-ne-e-bil-informiran-za-planiranata-aktsiya-za-likvidiraneto-na-lidera-na-islyamska-darzhava.html", "text": "Ръководителят на кабинета на президента на САЩ Доналд Тръмп, Мик Мулвани не е бил информиран за акцията за ликвидирането на лидера на „Ислямска държава“ Абу Бакр ал-Багдади, докато тя не е започнала, което повдига въпроси за неговия статут в Белия дом, пише американското консервативно издание  The Washington Examiner . \r\nМулвани е бил в своя дом в Южна Каролина и е научил за операцията, чак когато тя е започнала, според американски медии.  \r\nСлужител в администрацията на Белия дом заяви, че решението Мулвани да не бъде информиран за акцията не означава, че статута му е застрашен.  \r\n„Елемента на изненадата е много важен“, заяви той, като добави, че акцията е била много важна и от нея са зависили човешки животи, заради което много малко хора са знаели за нея. \r\nДруг служител добави, че „операцията е започнала много бързо“ и въпреки, че Мулвани не е бил информиран и не е могъл да участва в нейното планиране, той е получил информация за нейния успех, след края й.  \r\nСпоред източници в Белия дом Тръмп не е пожелал да включи Мулвани в акцията по ликвидирането на Багдади, понеже не е сметнал, че той има роля в националната сигурност на страната. \r\nРъководителят на кабинета е отишъл в Белият дом два дни след края на акцията, в която беше обявена смъртта на лидера на „Ислямска държава“.  \r\nАнди Кард, ръководител на кабинета на САЩ в правителството на бившия президент Джордж Буш заяви, че е „озадачен“ от това, че Мулвани е бил оставен настрана, тъй като според него изпълняващият този пост типично присъства на срещите за националната сигурност и е отговорен за координацията на изявленията на държавните служители за подобни акции.  \r\nТръмп по-рано обмисляше заместването на Мулвани, чиято позиция в Белия дом е разглеждана като несигурна, заради подхода му във връзка с процедурата по импичймънт на президента. \r\n  \r\n : Теодор Пенев", "date": "2019.10.30", "title": "The Washington Examiner: Мик Мулвани не е бил информиран за планираната акция за ликвидирането на лидера на „Ислямска държава“"}
