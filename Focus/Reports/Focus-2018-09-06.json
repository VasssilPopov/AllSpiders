{"url": "http://www.focus-news.net/news/2018/09/06/2564153/nimh-utre-shte-preobladava-slanchevo-vreme-s-vremenni-uvelicheniya-na-oblachnostta-na-mesta-v-iztochnite-i-planinskite-rayoni-shte-ima-kratkotrayni-valezhi-i-gramotevitsi.html", "text": "През нощта над по-голямата част от страната ще е предимно ясно. Утре ще преобладава слънчево време с временни увеличения на облачността, по-значителни в източните и планинските райони. Там на места ще има краткотрайни валежи от дъжд и гръмотевици. Ще продължи да духа слаб до умерен вятър от запад-северозапад. Това съобщи за  Агенция „Фокус“  Боряна Маркова, дежурен синоптик в  Националния институт по метеорология и хидрология  (НИМХ). Максималните температури ще са между 26° и 31°, за София – около 26°. \r\nПо Черноморието ще е предимно слънчево, с временни увеличения на облачността. След обяд на места ще превали и прегърми. Ще духа до умерен предимно западен вятър. Максималните температури ще са между 26° и 28°. Температурата на морската вода е 26-27°. Вълнението на морето ще бъде 1-2 бала. \r\nВ планините ще има променлива облачност и на отделни места, главно в Източните Родопи ще превали краткотраен дъжд. Ще духа умерен северозападен вятър. Максимална температура на височина 1200 метра около 19°, на 2000 метра – около 12°. \r\nАтмосферното налягане ще е по-ниско от средното за месеца и ще остане без съществена промяна. \r\nПрез почивните дни вероятността за валежи се увеличава, повече в неделя, когато вятърът ще се ориентира от североизток и отново ще започне захлаждане. В понеделник ще бъде сравнително хладно, с преобладаващи максимални температури между 23° и 28°. На места, главно в планините в Западна България и в източните райони, ще има превалявания.", "date": "2018.09.06", "title": "НИМХ: Утре ще преобладава слънчево време с временни увеличения на облачността, на места в източните и планинските райони ще има краткотрайни валежи и гръмотевици"}
{"url": "http://www.focus-news.net/news/2018/09/06/2564157/predstoyashti-mezhdunarodni-sabitiya-za-7-septemvri-agentsiya-fokus.html", "text": "Австрийският канцлер Себастиан Курц е на посещение в Македония. \r\n***  Германският канцлер Ангела Меркел ще проведа среща с емира на Катар Шейх Тамим бин Хамад ал Тани. \r\n***  Върховният представител на ЕС по въпросите на външната политика и политиката за сигурност Федерика Могерини ще приеме в Брюксел президентите на Косово И Сърбия Хашим Тачи и Александър Вучич за нов кръг преговори за нормализиране на отношенията между Белград и Прищина. \r\n****  Процесът срещу турския опозиционер от кюрдски произход Селахатин Демирташ по обвинения за пропагандиране на тероризъм ще бъде подновен. \r\n***  Ще се проведе среща между министрите на финансите на ЕС, на която ще се обсъдят търговските спорове със САЩ. \r\n***  Германските крайнодесни активисти ще проведат протест срещу миграцията в германския град Кемниц. \r\n***  Ще се проведе среща на високо равнище между президентите на Турция, Русия и Иран Реджеп Тайип Ердоган, Владимир Путин и Хасан Роухани, посветена на събитията в Сирия. \r\n***", "date": "2018.09.06", "title": "Предстоящи международни събития за 7 септември (Агенция \"Фокус\")"}
{"url": "http://www.focus-news.net/news/2018/09/06/2564154/mkd-makedoniya-arestuvan-e-liderat-na-slovenskata-paravoenna-grupirovka-shtirska-gvardiya.html", "text": "Словенската полиция арестува местния политик Андрей Шишко и още един човек по подозрение, че подготвят „насилствена промяна на конституционен ред“ в страната. Шишко, според собствените му твърдения, е лидер на паравоенна структура, която през последните дни бе забелязана как провежда военни учения в горите на Словения, предава скопското електронно издание   „МКД“. \r\nДвете лица, включително и предполагаемият лидер на паравоенната формация „Щирска гвардия“ Андрей Шишко, са били арестувани по време на операция на словенската полиция в град Марибор, след като в  социалните мрежи се появиха снимки и записи на въоръжени членове на групировката. \r\nШишко е обвинен, че е подготвял насилствена промяна на конституционния ред, че е организирал трафик на оръжие и експлозиви, както и че е притежавал материали за изработка на незаконни вещества. \r\nВ началото на седмицата се появи видеозапис, на който се виждат десетки маскирани мъже, като се упражняват в униформи, подобни на военни, държейки в ръцете брадви и пушки, което предизвика сериозни реакции в Словения. \r\nШишко, който спечели около два процента от гласовете на миналогодишните президентски избори, е известен със своите националистически и антиемигрантски възгледи, а неговата партия „Движение на обединена Словения“ не успя да влезе в парламента на изборите през юни.  Виктор Турмаков", "date": "2018.09.06", "title": "„МКД“ (Македония): Арестуван е лидерът на словенската паравоенна групировка „Щирска гвардия“"}
{"url": "http://www.focus-news.net/news/2018/09/06/2564159/sport-gruziya-pobedi-kazahstan-s-20-v-mach-ot-ligata-na-natsiite-na-uefa.html", "text": "Грузия победи Казахстан с 2:0 на първия мач от Лигата на нациите на УЕФА. \r\nРезултатът от мача от група 1 лига Д, провел се в Астана, бе открит в 69-та минута от Георгий Чекветадзе, а в 74-та мин казахстанският защитник Сергей Малий отбеляза Автогол. \r\nВ следващия мач от Лигата на нациите на 9 септември Грузия ще играе срещу Латвия, а на 10 септември Казахстан ще се изправи срещу Андора.  Виктор Турмаков", "date": "2018.09.06", "title": "Спорт: Грузия победи Казахстан с 2:0 в мач от Лигата на нациите на УЕФА"}
{"url": "http://www.focus-news.net/news/2018/09/06/2564156/hudozhnikat-hristo-botev-istoriyata-na-balgariya-tryabva-da-bade-predstavyana-po-nachin-po-koyto-horata-mogat-da-si-predstavyat-sabitiyata-ot-minaloto.html", "text": "Историята на България трябва да бъде представяна по начин, по който хората могат да си представят събитията от миналото. Това коментира в интервю за  Радио „Фокус“ – Варна  художникът Христо Наумов Ботев. В навечерието на Деня на Съединението той откри поредната си изложба, озаглавена „Варна през 1885 година – Оповестяване на Съединението на България“, която може да бъде разгледана безплатно в сградата на Държавния архив в града. „Искам да предам една близост, едно пренасяне в миналото. Няма ли да Ви бъде обидно да чуете изречението: „Ами тук само камъни има, докога ще ги гледаме? Те са едни и същи. Не правим разлика дали е Плиска, дали е Преслав или крепостта „Овеч“, коментира творецът. Той признава, че е започнал да се интересува от историческата тематика при едно свое посещение на крепостта „Овеч“ в Провадия. По въображение след това създава 19-20 графики. По-късно посвещава още десет графики за живота на Никола Фичев, които дарява на Музея в Дряново. След това обрисува в 34 платна Похода на Владислав Варненчик от Никопол до Битката при Варна, а преди няколко години представя свои творби, посветени на морския флот и 100-годишнината от Първата Световна война. „Всички тези творби аз раздадох на музеите“, добави Христо Ботев. Художникът се подготвя да претвори в графики и интересните събития, свързани с Княз Александър Батенберг и стъпването му на българска земя, както и присъствието му във Варна. \r\nОсем платна, посветени на събитията, свързани със Съединението, създадени от художника Христо Наумов Ботев, ще бъдат дарени от твореца на Държавния архив във Варна. Графиките, които са част от изложбата, озаглавена „Варна през 1885 година – Оповестяване на Съединението на България“, ще могат да бъдат разглеждани безплатно от гражданите и гостите на Варна в следващите два месеца. След това те ще бъдат подредени в друга изложбена зала в сградата. „Това е петата ми поредна изложба на историческа тематика. Обикновено когато работя аз нямам веднага конструктивен план, че тази тема ще бъде развита и представена. Предизвикателството специално за оповестяването на Съединението на България във Варна се предизвика от факта, че многократно попадах на сбирки, в които се споменаваше, че оповестяването на Съединението на България е станало от балкона на Държавния архив. Така и аз влязох в заблуда, бях решил да направя една картина да си представя нещата през тази епоха. Но след като проучих историческите събития и си ги систематизирах, се убедих, че събитието е станало на балкона на телеграфо-пощенската станция, която се е намирала на мястото на сегашната Съдебна палата“, коментира Христо Ботев. В продължение на три месеца художникът проучвал исторически документи и така претворил случилото се след 6 септември 1885 година в платната. Авторът се е опитал да си представи как е изглеждала архитектурата на Варна по това време, както и хората. „По тези текстове, които проучих виждах сюжета на всяка рисунка и така се построиха картините. В момента представям осем творби с ескизите, които съм работил във времето като помощни средства за изграждане на самите графики“, обясни още творецът. \r\nДиана СТОЕВА", "date": "2018.09.06", "title": "Художникът Христо Ботев: Историята на България трябва да бъде представяна по начин, по който хората могат да си представят събитията от миналото"}
{"url": "http://www.focus-news.net/news/2018/09/06/2564161/gabrovo-shest-sluchaya-na-ku-treska-sa-registrirani-v-oblastta-za-edna-sedmitsa.html", "text": "Шест случая на ку-треска са регистрирани в Габровска област за една седмица. Това съобщиха за  Радио „Фокус“ – Велико Търново  от Регионалната здравна инспекция. Всички заболели са от община Габрово. Ку-треската засяга не само животни, но и хора. Основният обект на заболяването при домашните животни са говедата, овцете и козите, като причинителят се отделя чрез млякото, фекалиите, урината и околоплодната течност при раждане. Клинически при животните заболяването се демонстрира с преждевременно раждане и аборт на плода, и метрит с последвало безплодие при майката. При хората около 50% от болните показват клинична проява. Тя се демонстрира с треска, продължаваща 1 – 2 седмици, главоболие, мускулни болки, повръщане, диария и др. Смъртните случаи при хората са рядкост – под 2%, а след преболедуване организмът изгражда продължителен имунитет. \r\nВ седмицата от 29 август до 2 септември в областта са регистрирани по един случай на лаймска болест, салмонелоза и лептоспироза, два случая на варицела и 8 - на ентероколит. Общата заболеваемост в областта е 103,7  на 10000. \r\nНадежда КРЪСТЕВА", "date": "2018.09.06", "title": "Габрово: Шест случая на ку-треска са регистрирани в областта за една седмица"}
{"url": "http://www.focus-news.net/news/2018/09/06/2564155/plovdiv-strogi-sa-merkite-za-sigurnost-vav-vrazka-s-tarzhestvenata-zarya-proverka-na-pl-saedinenie.html", "text": "Строги са мерките за сигурност във връзка с тържествената заря- проверка на пл. \"Съединение\", предаде репортер на  Радио \"Фокус\"-Пловдив . Хората преминават през контролно -пропускателен пункт, проверява се чантите и личните им вещи.  \r\nНа тържествената заря ще присъстват президентът на Република България Румен Радев, председателят на ПГ на ГЕРБ Цветан Цветанов, председателят на НС Цвета Караянчева, кметът на Пловдив Иван Тотев и др. \r\nПреди минути с хоро на пл. „Съединение“ приключи възстановката на събитията от 6 септември 1885 година, организирана от Комитет „Родолюбие“. Тя започна в 18.30 часа на пл. „Централен“ пред Военния клуб в Пловдив. Бе пресъздадена нощта на 5 срещу 6 септември, когато генерал-губернаторът на Източна Румелия Гаврил Кръстевич е изведен от конака.  \r\nМария РУСЕВА", "date": "2018.09.06", "title": "Пловдив: Строги са мерките за сигурност във връзка с тържествената заря- проверка на пл. \"Съединение\""}
{"url": "http://www.focus-news.net/news/2018/09/06/2564160/blagoevgrad-vazstanoveno-e-dvizhenieto-po-pat-ii-19-simitli-razlog-gotse-delchev-pri-novo-leski.html", "text": "Възстановено е движението по път II-19 Симитли - Разлог - Гоце Делчев при село Ново Лески. Това съобщиха от пресцентъра на  Агенция \"Пътна инфраструктура\" .", "date": "2018.09.06", "title": "Благоевград: Възстановено е движението по път II-19 Симитли - Разлог - Гоце Делчев при Ново Лески"}
{"url": "http://www.focus-news.net/news/2018/09/06/2564158/prezidentat-rumen-radev-vdahnoveniyat-narod-ima-edna-tsel-saedinenieto-i-ya-postiga-s-darzost-i-vseotdaynost.html", "text": "Онзи вдъхновен възрожденски народ има една цел- Съединението и я постига с дързост и всеотдайност. Това каза президентът Румен Радев в тържественото си слово по повод 133-тата годишнина от Съединението на Княжество България и Източна Румелия, предаде репортер на  Радио „Фокус“- Пловдив . „През септември 1885 година, на седмата година от свободата, българите решават да вземат съдбата си в свои ръце. Не ги спира нищо, нито несправедливите договори, нито враждебността на Великите сили“, обяви той. „Събираме се от година на година на славните дати да поменем героите и да почетем делата им. Гордеем се с чужди подвизи, а достойното минало е утеха за безпътното ни настояще“, заяви държавният глава. „Редно е да се запитаме какво остава днес от духа на Съединението, защо потомците на българите от Княжеството и от Източна Румелия, които се събраха в общ дом, днес наричат България тази държава, а мнозина я напускат“, коментира Румен Радев. „Българският 20 век бе белязан от трагедии, които внесоха разкол в обществото. Уви, дори демокрацията не успя да го излекува, защото Съединението е еднократен акт, а единението е въпрос на съзряване“, посочи той. „За героите от Възраждането България стоеше по-високо от користта, от славата, дори от живота им“, заяви Румен Радев. „Този зрял дух възроди България, той трябва да води и нашите стъпки днес, а остана да живее само в книгите и в сърцата на най-ревностните от вас“, каза още президентът.", "date": "2018.09.06", "title": "Президентът Румен Радев: Вдъхновеният народ има една цел- Съединението и я постига с дързост и всеотдайност"}
{"url": "http://www.focus-news.net/news/2018/09/06/2564166/prezidentite-na-balgariya-i-indiya-otkriha-pametnik-na-mahatma-gandi-v-sofiya-v-godinata-v-koyato-se-chestvat-150-g-ot-rozhdenieto-mu-obzor.html", "text": "Президентите на България и Индия откриха паметник на легендарния мислител Махатма Ганди с официална церемония в Южния парк в София. Българският президент каза, че за него е истинска чест в този велик за българите ден да открие паметник на Махатма Ганди, на който ще се радват поколения българи. Той заяви, че е изключително щастлив в този празничен ден, в който отбелязваме 133-годишнина от Съединението на Княжество България с Източна Румелия да присъства на още един празник - откриването на паметника на великия Махатма Ганди.  \r\nВ официалната си реч президентът Радев обясни, че Махатма Ганди е личност, която допринася за огромното развитие на Индия. Според държавния ни глава неговата борба срещу колониалното подтисничество е основна причина за дълбокото почитане на Махатма Ганди. Радев го определи като Апостол на ненасилието, идеолог на независимостта на Индия.  По думите му смело можем да кажем, че той е известен с великата си душа, и играе роля на нормалния компас на Индия, и за това тя е сред най-големите плуралистични държави. Той обясни, че всичко това му отрежда място до най-светлите и хуманните мислители в света.  \r\nВ официалното си слово президентът на Република Индия Рам Натх Ковинд обясни, че статуята на Махатма Ганди в София е дело на творческия труд на българския скулптор Иван Русев и е знак за висока почит към една личност, отдала целия си живот в служба на човечеството. Той поздрави всички българи по повод Съединението на Княжество България с Източна Румелия. Ковинд благодари на българския народ, че е отредил място в своята красива страна за Махатма Ганди. Според него мислите и ценностите на мислителя Ганди  в днешно време са по-актуални, защото живеем в свят на раздор, необуздано насилие и разруха.  Президентът на Република Индия обясни, че откриването на паметника е в изключително подходящ момент, защото след месец по-малко ще се отбелязва 150-годишнина от рождението на Махатма Ганди. Той пожела благоденствие и добро развитие на българския народ. \r\nДаяна ДЮЛГЕРОВА", "date": "2018.09.06", "title": "Президентите на България и Индия откриха паметник на Махатма Ганди в София в годината, в която се честват 150 г. от рождението му (ОБЗОР)"}
{"url": "http://www.focus-news.net/news/2018/09/06/2563837/predstoyashti-sabitiya-v-stranata-za-6-septemvri-agentsiya-fokus.html", "text": "*** \r\nОт 20.30 часа на площад „Съединение“ държавният глава Румен Радев ще участва в честванията по повод 133 години от Съединението на Княжество България и Източна Румелия. В 21.00 часа президентът ще произнесе слово.  \r\n*** \r\nОт 11.30 часа пред Мавзолея на княз Александър І Батенберг на бул. „Васил Левски” №81 ще се проведе тържествено честване на 133-тата годишнина от Съединението на Източна Румелия с Княжество България. \r\n*** \r\nОт 9.00 часа на Площада пред Националния стадион „Васил Левски“ японският посланик н. пр. Масато Ватанбе ще даде старт на Екиден Маратон.  \r\n*** \r\nВ 11.30 часа на пл. „Акад. Николай Хайтов“ ще започне празничен концерт на Танцова формация „Етноритъм“ . \r\n*** \r\nОт 10.00 часа на площад „Мите Марков“ пред паметника на Македоно-Одринското опълчение ще се проведе тържественият ритуал по полагане на цветя в знак на признателност към делото на героите, довели до акта на обединение на нацията. \r\n*** \r\nОт 10.00 часа ще се проведе военен ритуал по тържествено издигане на националното знаме на площад „Атанас Сиреков”. Ще бъде отслужена заупокойна молитва и ще се състои военен ритуал по полагане на венци и цветя на паметника на 24-и Черноморски полк пред сградата на Военен клуб Бургас с участието на представителна част на ВМС от гарнизон Бургас.  \r\n*** \r\nВ 10.30 часа пред Паметника на 24-ти Черноморски пехотен полк (до Военен клуб-Бургас) ще бъде отслужена заупокойна молитва в памет на всички герои, дали живота си в борбата за Съединението на Княжество България с Източна Румелия. Ще бъдат положени венци и цветя на признателност към всички, паднали в Сръбско-българската война от 1885 г., довела до Съединението на България.  \r\n*** \r\nОт 11.00 часа на пл. \"Атанас Сиреков\" жителите и гостите на града ще могат да се включат в Празнично надиграване с участието на Клуб за български народни танци \"Чанове\" - Бургас.  \r\n*** \r\nОт 09.30 часа ще се състои ритуал по полагане на венци и цветя на паметната плоча на Княз Александър І Батенберг, с участието на командири на военни формирования от гарнизон Варна, Представителния духов оркестър на ВМС и почетен караул от ВВМУ „Н. Й. Вапцаров”. Следва шествие до паметника на приморци, загинали в Сръбско-българската война през 1885 г., където ще се състои ритуал за отдаване почит към загиналите във войните за Съединението на България и полагане на венци и цветя. \r\n*** \r\nОт 9.50 часа от Паметната плоча на княз Александър Батенберг ще тръгне шествие по бул. „Мария Луиза“ до Паметника на загиналите в Сръбско-българската война. \r\n*** \r\nОт 10.00 часа пред Паметника на загиналите в Сръбско-българската война  ще се състои заупокойна молитва и полагане на венци с военен ритуал. \r\n*** \r\nОт 18.00 часа на входа на Морската градина е организиран Концерт на Представителния духов оркестър на Военноморските сили. \r\n***  \r\nОт 10.30 часа пред сградата на Община Велико Търново ще започне честване на Деня на Съединението на Княжество България и Източна Румелия. Програмата включва военен ритуал за издигане на националното знаме на Република България, празнично слово на кмета инж. Даниел Панов, литературна композиция за Съединението.  \r\n***  \r\nОт 10.50 часа пред паметник „Майка България“ ще бъде отслужен Празничен благослов, последван от  полагане на венци и цветя в знак на признателност.  \r\n***  \r\nОт 11.15 часа по улица „Васил Левски“ ще премине почетния караул от НВУ „Васил Левски“ в тържествен марш.   \r\n***  \r\nОт 21.30 часа от площад „Цар Асен I“ може да бъде наблюдаван Аудио-визуален спектакъл „Царевград Търнов – звук и светлина“.  \r\n***  \r\nОт 12.00 часа в Клуб „Българско войнство“ ще бъде открита изложба „Български знаци, ордени и медали“, посветена на 140 г. от Освобождението на България и  100 г. от създаването на Химически войски в България. \r\n*** \r\nВ 11.00 часа пред паметника на Скърбящия воин ще започне тържествената церемония по случай 133 години от Съединението на България.  \r\n*** \r\nОт 11.00 часа Историческият музей ще отбележи 330 години от избухването на Чипровското въстание от 1688 г. с благодарствен молебен и празник на Гушовския манастир. По-късно вечерта пред останките от католическата катедрала в града ще бъде отслужена и литургия от католически свещеници за загиналите във въстанието. Ще бъде представена и възстановка на сцени от Чипровското въстание. \r\n*** \r\nОт 10.00 часа пред паметника на загиналите във войните за национално обединение с военен ритуал и тържествена церемония, Община Враца ще отбележи 133 години от Съединението на Княжество България с Източна Румелия. Честването ще продължи с концерт на духов оркестър при НЧ „Развитие 1869”  от 11.30 ч. в градинката пред пощенската палата. Част от празника е и концерт на Симфониета Враца, който ще се състои на 7 септември от 19.00 ч. в Градската концертна зала. \r\n*** \r\nОт 11.00 часа в с почетен караул и поднасяне на венци и цветя представителен блок от военното формирование 22 790 ще чества празника пред „Паметния знак на загиналите във войните“. \r\n*** \r\nОт 18.00 часа на площад „Македония“ ще се проведе концерт на Ансамбъл „Пирин“ по повод 133 години от Съединението.  \r\n*** \r\nПрез целия ден ще се полагат цвета на паметника на Захари Стоянов по повод 133 години от Съединението на Княжество България и Източна Румелия.  \r\n*** \r\nОт 11.00 часа на пл. „Свобода“ ще се състои празничен концерт на Духов оркестър-Добрич с диригент Стоян Монов.  \r\n*** \r\nОт 10.15 часа на площад „Свобода“ ще бъдат отбелязани 133 години от Съединението на България. В 10.30 часа ще бъдат поднесени венци и светя на паметната плоча на Опълченците. От 11.00 часа се организира голямо българско хоро.  \r\n*** \r\nОт 10.30 часа пред паметната плоча на Опълченците ще бъде отбелязана 133-годишнина от Съединението на Княжество България с Източна Румелия.   \r\n*** \r\nОт 10.00 часа ще бъде отслужен водосвет за здраве и благоденствие в храм „Св. Йоан Предтеча“ще бъде отбелязана 133-тата годишнина от Съединението на България.  \r\n*** \r\nОт 11.00 часа на площад \"Велбъжд\" ще се състои тържествено честване на 133-годишнина от Съединението на Княжество България с Източна Румелия.   \r\n*** \r\nОт 11.00 часа на площад „Трети март“ евродепутатът Момчил Неков ще бъде специален гост на откриването на трети национален събор „Млечният път на България през вековете“. \r\n***  В 11.00 часа на централния площад „Константин Величков“ ще бъде издигнат националния флаг по повод  133 години от Съединението, след което започва празнична програма. \r\n*** \r\nОт 11.00 часа пред Двореца на културата С тържествен концерт на Духовия оркестър с диригент Трифон Трифонов ще бъде отбелязана 133-годишнина от Съединението на България. \r\n*** \r\nОт 11.00 часа с участието на представителни подразделения от гарнизон Плевен ще се проведе тържествена церемония пред паметника на загиналите от 4-и пехотен Плевенски полк в Сръбско-българската война в градската градина. \r\n*** \r\nВ 10.00 часа в Катедрален храм „Света Богородица“ Негово Високопреосвещенство Пловдивският митрополит Николай ще отслужи тържествен молебен по случай 133 години от Съединението на България и Празника на града. \r\n*** \r\nВ 11.00 часа ще бъдат поднесени венци и цветя пред паметника на Захари Стоянов в Дондуковата градина.  \r\n*** \r\nВ 11.30 часа ще бъдат поднесени венци и цветя пред паметната плоча на майор Райчо Николов. \r\n*** \r\nОт 12.00 часа в зала „Съединение“ на Историческия музей ПФК „Ботев“ ще сключи рамков договор за сътрудничество с културните институции в Пловдив.  \r\n*** \r\nВ 18.30 часа на  площад „Централен“, пред Военния клуб ще се състои възстановка на събитията от 6 септември 1885 година от комитет „Родолюбие“. \r\n*** \r\nВ 19.00 часа на площад „Стефан Стамболов“ ще започне празничен концерт на Студентска музикална формация „Жарава“ към ПУ „Паисий Хилендарски“. \r\n*** \r\nОт 19.45 часа в зала „Съединение” на Регионален исторически музей - Пловдив ще бъде открита изложбата „Пловдив в културната история на България”. \r\n*** \r\nОт 20.30 часа на площад „Съединение“ ще се състои тържествената проверка (заря). В нея ще участват представителни блокове от 68-ма бригада „Специални сили“, Сухопътните войски, авиобазите Граф Игнатиево и Крумово, Представителният духов оркестър на ВВС. Ще присъства началникът на отбраната генерал Андрей Боцев.  \r\n*** \r\nОт 10.00 часа пред паметните плочи на участниците в борбата за Национално освобождение Поморие ще почете годишнината от Съединението. Честването ще започне с благодарствен молебен и ще продължи с тържествено слово за празника. Церемонията ще приключи с поднасяне на венци и цветя. Програмата ще продължи от 20.00 часа на пл. „Св. св. Кирил и Методий“, където ще се състои концерт на уникалната група Булгара.  \r\n***   \r\nОт 11.00 часа на пл. „Възраждане“ ще се състои общоградско честване на Съединението и  ритуал по поднасяне на венци и цветя.  \r\n***  \r\nОт 11.00 часа пред паметника на Свободата в града Община Свищов организира поклонение по повод 133 години от Съединението на Източна Румелия с Княжество България.  \r\n***   \r\nОт 11.00 часа пред паметника на Цар Борис III в Дунавския парк ще се състои тържествена церемония по случай 133 години от Съединението и отбелязване на 78 годишнината от подписването на Крайовската спогодба за възвръщане на Южна Добруджа към България. \r\n***   \r\nОт 11.00  часа на площад „Хаджи Димитър“  с тържествена церемония, водосвет  и концерт Сливен ще отбележи 133 години от Съединението на Княжество България и Източна Румелия.Проявите на площада ще продължат с изпълнения на Младежки танцов ансамбъл „Браво“ при Народно читалище „Хаджи Димитър – 1937“, които ще започнат в 11.45 часа.   \r\n*** \r\nОт 10.30 часа ще се проведе тържествен военен ритуал и поднасяне на венци и цветя пред паметника на защитниците на Стара Загора в парк „Пети октомври“.  \r\n*** \r\nОт 11.00 часа на сцена „Бирхале“ ще бъдат отбелязани 45 години от създаването на Туристически хор „Средногорски звуци“. \r\n*** \r\nОт 11.00 часа в Крън ще се проведе откриването на обновената сграда на Основно училище „Св. Климент Охридски“. \r\n*** \r\nОт 12.30 часа в с. Пряпорец ще бъде отбелязан празникът на селото.  \r\n*** \r\nОт 16.00 часа в село Михайлово ще бъде отбелязан Празникът на сливата.  \r\n*** \r\nОт 16.00 часа в с. Остра могила ще бъде отбелязан празникът на селото.  \r\n*** \r\nОт 17.00 часа в парк „Пети октомври“ ще се проведе празничен концерт на Общинския духов оркестър.  \r\n*** \r\nОт 18.00 часа в с. Малко Кадиево ще бъде отбелязан празникът на селото. \r\n*** \r\nОт 18.00 часа в Овощник ще бъде открита обновената сграда на Основно училище „Д-р Петър Берон“.  \r\n*** \r\nВ Съединение ще бъдат отбелязани празникът на общината и 133 години от Съединението на България. От 09.30 часа ще бъдат поставени цветя в началото на 43-и международен мемориален маратон „Съединение“. В 18.30 часа на площада ще се състои вечер на народното творчество с участието на народни танцови състави от Пловдивска област и певчески групи от град Съединение. В 21.30 часа ще започне концерт на оркестър „Тракийско настроение“, с който празничната програма ще завърши. \r\n***   \r\nОт 17.00 часа, на площад „Свобода“, ще се състои концерт на Професионален фолклорен ансамбъл „Мизия“. От 18.30 часа на градската видеостена ще бъде прожектиран филмът „Чия е тази песен?“ на изтъкнатата авторка на документално кино Адела Пеева. \r\n*** \r\nОт 09.00 часа в Хасково на площад „Общински“ ще се състои ритуал по издигане на националния флаг, а от 11,00 ч. на площад „Свобода” пред паметника на Незнайния воин - ритуал по полагане на венци и цветя с участието на военнослужещи от военното формирование 52 740 от състава на 2-ра механизирана бригада. \r\n*** \r\nОт 9.00 часа на стадион „Хасково“ ще се проведе футболен турнир в памет на Богомил Попов. \r\n*** \r\nОт 9.30 часа на тенис кортове „Хасково“ ще се проведе турнир по тенис на корт. \r\n*** \r\nОт 10.30 часа в зала „Родолюбие“ в РИМ-Хасково ще бъде открита фотоизложба „Хасковци, завършили образованието си в европейски университети в края на XIX век и началото  XX Век“.  \r\n*** \r\nОт 10.00 часа на ул. „Отец Паисий“ ще бъде открита изложба „Властелините на Родопите“.  \r\n*** \r\nОт 17.30 часа в Художествената галерия „Ат. Шаренков“ ще бъде открита изложба на Димитър Рашков.  \r\n*** \r\nОт 18.00 часа на пл. „Свобода“ ще се състои концерт на Групи за стари градски песни  „Нежни думи“, „Лотос бял“ и „Детелини“. \r\n*** \r\nОт 19.00 на  пл. „Свобода“ ще се проведе концерт на Представителен ансамбъл за народни песни и танци „Китна Тракия“. \r\n*** \r\nОт 20.00  ОНЧ „Заря“ ще се проведе Концерт на Камерен оркестър Хасково и Рок група „Hangar 42“. \r\n*** \r\nВ град Чирпан пред паметника на Съединението ще има тържествен ритуал по издигане на националния флаг и поднасяне на венци и цветя, в който ще участват военнослужещи от военното формирование 24 620 – Свобода. \r\n*** \r\nОт 10.00 часа пред паметника на загиналите във войните шуменци ще бъдат поднесени венци и цветя по повод Деня на Съединението на Княжество България и Източна Румелия.  \r\n***   \r\n От 10.00 часа пред паметника на загиналите във войните шуменци на пл. „Кристал“ ще се състои тържествено честване на Съединението. \r\n*** \r\nОт 11.00 часа военнослужещите от гарнизон Шумен ще поднесат венци и цветя пред паметника на загиналите във войните шуменци. \r\n*** \r\nОт 11.00 часа пред паметната плоча в местността Марашката кория в селото също ще бъдат поднесени венци и цветя по повод Деня на Съединението на Княжество България и Източна Румелия. \r\n*** \r\nОт 10.10 часа с изпълнения на Ямболския духов оркестър на площада пред общината ще се проведе тържествено честване на 6 септември – Деня на Съединението. В 10.30 часа е началото на тържествената церемония с ритуал по издигане на националния флаг, празнично слово на кмета и благодарствен молебен. Честването на Съединението ще продължи с шествие по ул. „Г. С. Раковски” – пл. „Освобождение” – ул. „Цар Освободител” до паметника на загиналите за националното ни освобождение, където в 11.00 часа ще бъдат поднесени венци и цветя.", "date": "2018.09.06", "title": "Предстоящи събития в страната за 6 септември (Агенция „Фокус“)"}
{"url": "http://www.focus-news.net/news/2018/09/06/2564163/kmetat-ivan-totev-vsyako-idvane-v-plovdiv-e-sreshta-s-nay-tsennite-urotsi-na-saedinenieto-i-nay-sakrovenite-izyavi-na-balgarskiya-duh.html", "text": "Само месеци преди градът ни да бъде първата за България Европейска столица на културата можем гордо да заявим, че всяко идване в града е среща с най-ценните уроци на Съединението и най-съкровените изяви на българския дух. Това каза кметът на Пловдив Иван Тотев на церемонията по повод 133-тата годишнина от Съединението на Княжество България и Източна Румелия, предаде репортер на  Радио „Фокус“- Пловдив . „Пловдивчани имат статут и самочувствие, защото са изградили своя град не само като най-големия и най-богатия, но и като духовния център на българските земи. Те избират да бъдат част от Обединена България“, посочи той. „Денят 6 септември 1885 година е най-пловдивският ден в новата българска история. Денят, в който тракийските българи остават верни на заветите на предците макар да знаят, че Съединението ще ги откъсне от пазарите на Османската империя и ще навреди на благосъстоянието им“, обясни Иван Тотев. „През изминалите 133 години Съединението на България се превърна в национална символика. И през следващите десетилетия от историята на обединеното ни отечество пловдивчани имаме пълното основание да се гордеем, защото градът ни винаги е бил духовен стожер на българщината“, обяви кметът. „Миналото винаги е било в нашите сърца, а бъдещото е в нашите ръце“, каза още Иван Тотев.", "date": "2018.09.06", "title": "Кметът Иван Тотев: Всяко идване в Пловдив е среща с най-ценните уроци на Съединението и най-съкровените изяви на българския дух"}
{"url": "http://www.focus-news.net/news/2018/09/06/2563838/pregled-na-osnovnite-temi-v-svetovniya-pechat-agentsiya-fokus.html", "text": "Среща, на която бе обсъдено сътрудничеството на нестабилните Балкани, се състоя в сряда без представител на Косово, докато напрежението, произтичащо от войните през 90-те години продължава, пише  вестник The Washington Post . \r\nСбирката на балканските официални лица в Баня Лука, административният център на сръбската част на Босна и Херцеговина (БиХ), бе част от инициатива за засилване на икономическите и политическите връзки между балканските страни, отбелязва изданието. \r\nМинистърът на външните работи на Косово Беджет Пацоли се оттегли от мероприятието, след като президентът на Република Сръбска Милорад Додик обяви, че той не е добре дошъл в Баня Лука. \r\nСърбия и босненските сърби не признават обявената през 2008 година независимост на Косово, припомня изданието и отбелязва още, че то е бивша сръбска провинция. Додик е описал страната, като „фалшива държава“. \r\nWashington Post коментира, че проруският политик Додик, който иска отделяне на сърбите от останалата част на БиХ, използва националистическа риторика преди парламентарните избори в БиХ на 7 октомври. В сряда той отново е казал, че Пацоли е „враг“ на сръбския народ, който ще бъде „неприятно посрещнат“ в Баня Лука. \r\nПрисъствалите на срещата представители на Европейския съюз са казали на балканските нации, че трябва да преодолеят спорните въпроси помежду си преди да станат членове на Съюза. \r\n***  Великобритания свиква заседание на Съвета за сигурност на ООН в четвъртък по случая Скрипал, пише  вестник The Washington Times . \r\nПредставителите на Обединеното кралство искат да запознаят членовете на органа с прогреса по разследването. Изданието отбелязва, че Русия ще присъства, защото е постоянен член на СС. \r\nWashington Times припомня, че в сряда от Лондон обявиха, че са внесли обвинения срещу двама предполагаеми служители на руското военно разузнаване (ГРУ) за използване на, както твърдят от Обединеното кралство, „Новичок“, с който са отровили бившия полковник от ГРУ Сергей Скрипал и неговата дъщеря Юлия в Солсбъри. \r\nОбвинителите твърдят, че двамата мъже са обвинени в опит за убийство и химическа атака с „Новичок“, а премиерът Тереза Мей заяви пред депутатите, че британското разузнаване е стигнало до заключение, че двамата мъже са именно агенти на ГРУ. \r\n*** САЩ се възползват от увеличаващото се напрежение около последния бастион на въоръжената опозиция Идлиб и изпращат подкрепления и въоръжение в районите, контролирани от „Работническата партия на Кюрдистан“ (ПКК), източно от река Ефрат в Сирия, пише  електронното издание на турския консервативен ежедневник Yeni Safak . \r\nСпоред данните на изданието, Америка е доставила двеста камиона амуниции в сирийския град Рака във вторник, който в момента е окупиран, както пише вестникът, от издънката на ПКК – „Отрядите за народна самоотбрана“ (ОНС). \r\nСАЩ, пише още „Йени Шафак“, са снабдили ОНС с повече от 5000 камиона оръжия, които трябва да бъдат използвани в борбата срещу „Ислямска държава“ въпреки предупрежденията на Анкара, че тази групировка е дъщерна на терористичната ПКК. Вашингтон заплашва Асад   \r\nБелият дом предупреди във вторник, че „ако сирийският президент Башар Асад избере отново да използва химически оръжия, САЩ и техните съюзници ще отговорят бързо и подходящо“, в опит да ескалират хаоса в региона, коментира вестникът. \r\nПрезидентът на САЩ Доналд Тръмп през последната година на два пъти разпореди удари по цели в Сирия в отговор на, както Вашингтон твърди, употреба на химически оръжия от правителството на Асад, припомня изданието. \r\nВъв вторник руски самолети бомбардираха няколко района в Идлиб, увеличавайки опасенията за мащабна офанзива на сирийската правителствена армия и нейните съюзници. \r\nРазположен в близост до турската граница, Идлиб е дом на повече от 3 милиона сирийци, много от които са избягали от други градове при напредването на силите на Асад, обяснява „Йени Шафак“. Стратегията на Пентагона за зона, забранена за полети \r\nАдминистрацията във Вашингтон, която се опитва да запази постоянно военно присъствие в Сирия, коментира вестникът, завърши строителството на три съвременни радарни системи в сирийските райони Хасака тал Байдар, Айн ал Араб и Сарин и разположи 13 преносими и фиксирани разузнавателни радарни системи. \r\nПриготовленията на Пентагона за зона, забранена за полети, сочи, че американското правителство иска също да се намеси в турските военни операции, за да осигури безопасността на терористите от ПКК, след успешните военни действия на Турция в сирийския район Хасака, планините Кара Чук и иракския район Синджар, посочва „Йени Шафак“. САЩ обучават 40 хиляди терористи \r\nПрез януари оглавяваната от САЩ международна коалиция срещу „Ислямска държава“ обяви, че ще образува гранична войска, която трябва да наброява най-малко 30 хиляди души и която трябва да бъде финансирана от Саудитска Арабия, от представители на „Сирийските демократични сили“ (СДС) – подкрепяна от САЩ групировка, която, както пише вестникът, до голяма степен е контролирана от ПКК/ОНС. Вашингтон и неговите съюзници също са обучили 40 хиляди терористи от ПКК от 2015 година насам, твърди изданието. \r\nЦелта на Пентагона е да притисне Дамаск да даде автономия на ПКК в региона, отбелязва „Йени Шафак“ и припомня, че групировката е в списъка на терористичните организации на Турция, Европейския съюз и САЩ. ПКК води въоръжена борба срещу Анкара от 1984 година насам, като до момента са загинали повече от 40 хиляди души, повечето от които мирни граждани. \r\n***  Както се разбра, президентът на САЩ Доналд Тръмп отложи за след междинните американски избори и следващите парламентарни избори в Израел „Окончателната сделка“ – мирният план за Близкия Изток и според най-новото проучване, евреите са изключително песимистични относно шансовете за постигане на мир през новата еврейска година 5779-а, която започва в неделя през нощта, пише  израелското издание The Jerusalem Post . \r\nСъгласно ежемесечния Peace Index Poll на Израелския институт за демокрация и Университета в Тел Авив, 89% от евреите виждат „шансовете през започващата скоро година да има позитивен пробив в израелските отношения с палестинците“ като много ниски. Според данните от анкетата и арабите споделят песимизма, като 71% от тях отговарят, че шансовете за мир са минимални. \r\nThe Peace Index пита израелтяните дали подкрепят решението за две държави на израело-палестинския конфликт от 1999 година насам. Подкрепата рядко е преминавала под 50%, като това се случва обикновено след края на военни действия. \r\nНо когато бъдат попитани: „Подкрепяте ли, или не, в момента подписването на мирен договор по формулата за две държави – два народа?“ – само 47% от евреите казват „да“ и 46% кават „не“. Сред израелтяните, определящи себе си като десни, едва 25% са за две държави. 70% от центристите подкрепят това решения, а 91,5% от самоопределящите се като леви са в полза на решение за две държави.", "date": "2018.09.06", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/09/06/2563839/", "text": "Най-малко 20 души, включително двама журналисти, които са отишли на мястото на произшествието, бяха убити и около 70 ранени в сряда при двоен бомбен атентат на спортен клуб в шиитски квартал в Кабул, съобщиха афганистанските власти, цитирани от  AFP . \r\n„Ислямската държава“ пое отговорност за бомбените нападения, чрез своята информационна агенция Amaq. Талибаните отрекоха участие в атентата. \r\nПървата експлозия е станала около 18:00 часа местно време (16:30 българско време) в шиитския квартал Дащи Барчи в западната част на столицата, според говорител на Министерството на вътрешните работи Наджиб Даниш. \r\n\"Експлозията е причинена от атентатор-самоубиец\", каза говорителят на полицията Хашмат Станикзай за АФП. Той се е взривил във спортната зала, където тренират борците, като преди това е убил охраната. Атентатът е последван от взрив на кола-бомба, която се взривила, когато на мястото са пристигнали спасители, полиция и журналисти.  Юлиян Марков", "date": "2018.09.06", "title": "AFP: При бомбен атентат в Кабул загинаха най-малко 20 души и около 70 са ранени"}
{"url": "http://www.focus-news.net/news/2018/09/06/2564165/haskovo-oblastniyat-upravitel-stanislav-dechev-uchastva-v-tarzhestveniyat-ritual-po-povod-denya-na-saedinenieto.html", "text": "Областният управител на Хасково Станислав Дечев участва в тържественият ритуал по повод Деня на Съединението - 6 септември. Той поздрави стотиците граждани, гости и официални лица, дошли на централния площад в Хасково, за да празнуват заедно един от най-величавите дни от историята на Родината. Това съобщиха от пресцентъра на  Областна администрация Хасково . \r\n„Съединението на Княжество България и Източна Румелия е историческото събитие, което предопределя съдбата на свободна България. Това е денят, когато всички политически партии, етноси, социални и религиозни общности се обединяват от общата мечта за единение и свобода! В трескавите дни на септември 1885 г. няма българин, който да не е съпричастен със Съединението”, каза в словото си Станислав Дечев. Той подчерта, че само един факт от бурните часове на 6 септември е достатъчен, за да разберем пред какъв съдбовен избор са били поставени нашите предшественици. „На 6 септември Председателят на Народното събрание Стефан Стамболов и княз Александър Първи Батенберг се намират във Варна. Когато новината  за Съединението стига до Варна, Стефан Стамболов се обръща към Александър І и му казва: „Сега имате  две възможности-да поемете пътя към Пловдив или този към Дармщат...”- припомни губернаторът и подчерта:” В историята няма ход назад…Два дни по-късно Князът влиза в Пловдив и е посрещнат възторжено от духовенството и  от народа. Защото Князът направи своя мъдър държавнически избор- и този избор е обединена България! Моят избор също е обединена и силна България! Защото вярвам, че Съединението прави силата. Вярвам във всеки от Вас и в общите ни възможности да вървим заедно напред, да градим, да избираме и да живеем щастливо! Честит празник, скъпи съграждани! Да живее България!” \r\nВ тържествения ритуал участваха депутатът от ГЕРБ Евгения Ангелова, от БСП - Никола Динков, кметът на Хасково, председателят на Общински съвет-Хасково Таня Захариева, заместник областният управител на Хасково д-р Стефка Здравкова, представители на политически партии и патриотични организации, гости на града и много граждани.", "date": "2018.09.06", "title": "Хасково: Областният управител Станислав Дечев участва в тържественият ритуал по повод Деня на Съединението"}
{"url": "http://www.focus-news.net/news/2018/09/06/2564164/the-washington-times-velikobritaniya-obvini-rusiya-che-igrae-na-zarove-s-zhivota-na-britanskite-grazhdani.html", "text": "Постоянният представител на Великобритания в ООН Карън Пиърс обвини Русия, че безотговорно е използвала химическо оръжие в опита си да убие бившия служител от своите тайни служби Сергей Скрипал, по този начин „играейки на зарове“ с живота на жителите на южния английски град Солсбъри, където нападението е извършено, пише   The Washingtоn Times. \r\nПиърс заяви по време на заседание на Съвета за сигурност на ООН, посветено на случая, че международната общност трябва да пристъпи към опазването на живота на хората от химическото оръжие и „заплахата от враждебно чуждо влияние“. Тя допълни, че Великобритания ще обсъди следващите си действия със своите съюзници. \r\n„Ние и нашите съюзници ще обмислим как да отговаряме на руската дейност, която не само, че е зловредна, но и безотговорна“, допълни Пиърс.  Виктор Турмаков", "date": "2018.09.06", "title": "The Washingtоn Times: Великобритания обвини Русия, че „играе на зарове“ с живота на британските граждани"}
{"url": "http://www.focus-news.net/news/2018/09/06/2563841/afp-chetirima-dushi-zaginaha-pri-katastrofa-na-helikopter-v-cheshkata-republika.html", "text": "Четирима души загинаха при катастрофа на хеликоптер в Чешката република, предава  AFP . \r\nЧетирима души, сред които един чешки гражданин и трима чужденци са загинали в сряда, когато хеликоптерът, в който се намираха се разби в района на фабрика в Западна Чехия, съобщи местната полиция. \r\nЧешката информационна агенция ЧТК заяви, че се смята, че чуждестранните жертви вероятно са тайландски граждани. \r\nЧетириместният хеликоптер Robinson R44-Raven се разби в индустриална зона в предградие на град Пилзен. \r\n\"Сред жертвите има трима чужденци - двама мъже и една жена\", каза говорителката на местната полиция Дана Ладманова.  Юлиян Марков", "date": "2018.09.06", "title": "AFP: Четирима души загинаха при катастрофа на хеликоптер в Чешката република"}
{"url": "http://www.focus-news.net/news/2018/09/06/2563842/pametnik-simvol-na-podviga-na-balgarite-za-spasyavaneto-na-evreite-beshe-otkrit-v-tel-aviv-obzor.html", "text": "Премиерът Бойко Борисов присъства на тържествена церемония в парк „Чарлз Клор“ в Тел Авив, на която беше открит паметник- символ на подвига  \r\nна българите за спасяването на евреите. По време на церемонията Борисов заяви, че е възстановена е историческата справедливост за българите, които са спасили над 100 хил. евреи. Израелският му колега Бенямин Нетаняху от своя страна обърна внимание, че българите са препречили с телата си избиването на евреите по време на Холокоста и заяви, че народът му помни своите приятели. Депортирането на българските евреи в нацистки концлагери е спряно след силната реакция на обществеността. От вероятна гибел са спасени около 50 хил. евреи. През март 1943 година обаче са депортирани  над 11 хил. евреи от Вардарска Македония, Беломорска Тракия и Пиротско. От лагерите оцеляват само около 300 души. \r\nИдеята за поставяне на паметник за спасяването на евреите се зароди през 2013 година, по повод отбелязването на 70-годишнината от спасяването на българските евреи от Холокоста. Тогава правителството отпусна 150 хил. лева, за да се отбележи годишнината и да се направят два еднакви паметника- за София и за Тел Авив. Паметникът на благодарността е открит в София през 2016 година и се намира близо до Народното събрание. 5 години след отливането на паметниците стана ясно, че вторият се е повредил заради неправилно съхранение. На 14 март кабинетът отпусна 36 хил. лева за промяна на дизайна му и нова отливка на паметника. В края на май Бойко Борисов откри паметна плоча на Димитър Пешев в Киев. Площадът, на който беше поставена плочата, носи името на Пешев по инициатива на българското посолство. Димитър Пешев остава в историята заради ключовата си роля за спасяването на евреите от Холокоста. В края на юни в родния му Кюстендил бяха отбелязани 124 години от рождението му. \r\nПо време на визитата си в Израел Бойко Борисов беше почетен гост на 18-тата годишна конференция на Международния институт по контратероризъм. Той даде България за пример за етническа толерантност. Премиерът коментира, че на Балканите има много наслоени мъки и варварства, а ако те останат в „задния двор“ бързо стават жертва на войни. Той обясни, че по темата за тероризма сме изправени пред нови и непознати предизвикателства, което изисква нови политики и приоритети в международните отношения.  Премиерът посочи, че българските служби са се доказали като едни от най-добрите в охраната по границите и контратероризма. \r\nПремиерът се срещна и с израелския си колега Бенямин Нетаняху. Преди срещата между двамата стана ясно, че България ще открие генерално почетно консулство в Йерусалим. С решение на МС от юни класът на почетния ни консул в Израел беше издигнат до генерален почетен. Консулстският му окръг вече ще обхваща не само Южен Израел, а цялата територия на страната. През последните 11 години почетен консул на България е Мони Леон Бар. Израелският премиер заяви, че страната му приветства това решение и се надява да е първа крачка за установяване и на посолство.  Бенямин Нетаняху обърна внимание, че великото дело на българите за спасяване на евреите има специално място в сърцата на израелците. Бойко Борисов заяви, че трябва да се преборим за умовете на хората и да им обясним, че мирът, толерантността и разбирателството са най-важни. Премиерът се срещна и с роднини на загиналите в атентата в Сарафово. През 2012 година в него загинаха петима израелци и един българин. Бойко Борисов изтъкна, че доверието между него и израелския му колега е от изключително значение, защото Израел играе ключова роля за развързване на сложния възел в Близкия Изток. \r\nПремиерът посещава Израел за втори път в годината, в която отбелязваме 75-ата годишнина от спасяването на българските евреи. През 2010 година Борисов отново посети Израел, като това беше първата визита на ниво министър-председател от 18 години. Премиерът беше на посещение в страната и през 2016 година. \r\nБиляна ИВАНОВА", "date": "2018.09.06", "title": "Паметник-символ на подвига на българите за спасяването на евреите беше открит в Тел Авив (ОБЗОР)"}
{"url": "http://www.focus-news.net/news/2018/09/06/2564162/", "text": "Нека всеки празник бъде повод да виждаме себе си в историята, да почитаме миналото с ясното съзнание, че нашето единение днес е най-голямата почит към делото на онова Съединение, което ни завещаха героите от 1885 година. Това каза президентът Румен Радев в тържественото си слово по повод 133-тата годишнина от Съединението на Княжество България и Източна Румелия, предаде репортер на  Радио „Фокус“- Пловдив . „Зрелият патриотизъм не говори високо, а мъдро. Не отрича света, а го приема без комплекси, с ясна убеденост и увереност в собствената си стойност. Не се гордее с чужди подвизи, а более за близкия тук и сега. Не битува само в историята, а твори достойното настояще“, заяви той. „Някои избързаха да обявят държавите и нациите за отживелица в днешния глобален свят. Пренаписваше се историята, но махалото днес отива в обратната посока“, посочи президентът. „Народите все повече се обръщат към себе си и безродността вече не е модерна. Този процес обаче има своите скрити рискове- за да не скочим от националнихилизма в агресивния национализъм и ксенофобията трябва да се обърнем към историята, към просветленния патриотизъм на възрожденците“, каза още Румен Радев.", "date": "2018.09.06", "title": "Президентът Румен Радев: Единението ни днес е най-голямата почит към делото на Съединението, което ни завещаха героите през 1885 година"}
{"url": "http://www.focus-news.net/news/2018/09/06/2563844/afp-silnoto-zemetresenie-v-yaponiya-e-predizvikalo-svlachishta-edin-chovek-e-zaginal.html", "text": "Силното земетресение с магнитуд 6.6,  което  засегна  северния японски остров Хокайдо в първите часове на 6 септември, предизвика свлачища, срутването на  няколко къщи и смъртта на един човек, предава  AFP . \r\nНе беше обявено предупреждение за цунами след сравнително плиткото земетресение, което стана на 62 километра югоизточно от регионалната столица Сапоро. \r\nМалко  по-късно втори трус разтърси район с магнитуд  5.3, а след това  последваха по-слаби трусове. \r\nЯпонската метеорологична агенция предупреди за леко изменение на морското равнище в крайбрежните зони в резултат на земетресението. \r\n82-годишен мъж почина след падане по стълбите в дома си по време на земетресението, съобщиха японски медии. \r\nНай-малко четири свлачища са се активизирали след земетресението, заяви говорителят на правителството Йошихиде Суга, добавяйки, че шест жилища са се сринали. \r\n\"Настояваме жителите в райони, засегнати от силните трусове,  да се вслушват  в информацията по телевизията и радиото и да действат, като си помагат взаимно\", каза Суга на пресконференция. \r\nТелевизионните кадри малко след земетресението показаха, че хората бягат от къщите си в ранните сутрешни часове след земетресението. \r\nЕлектрическата компания заяви, че 2,95 милиона домове са без ток след земетресението.  Юлиян Марков", "date": "2018.09.06", "title": "AFP: Силното земетресение в Япония е предизвикало свлачища, един човек е загинал"}
{"url": "http://www.focus-news.net/news/2018/09/06/2563845/izvestiya-ministarat-na-vatreshnata-sigurnost-na-sasht-priznava-kraya-na-ednopolyusniya-model-na-sveta.html", "text": "Министърът на вътрешната сигурност на САЩ, признава края на „еднополюсния модел“ на света, пише руският ежедневник  „Известия“ . \r\n„Разположението на силите на международната сцена се променя и еднополюсният модел на света е в миналото. Редица държави искат да подкопаят позицията на САЩ и да прокарат собствените си интереси“. Това заяви министърът на вътрешната сигурност на САЩ Кирстен Нилсен в речта си в университета \"Джордж Вашингтон\" в столицата на САЩ на 5 септември. \r\nТя изтъкна нарастващото влияние на \"световната сцена\" на \"враждебните държави спрямо Съединените щати\". \r\n\"В действителност американските заплахи от чуждите опоненти са на най-високо ниво от Студената война. Страни като Китай, Иран, Северна Корея и Русия са готови да използват всички елементи на националната власт - финансова, търговска, в киберпространството, шпионаж, информационни дейности, както много други, за да подкопаят нашата позиция и прокарат собствените си интереси \", - каза тя. \r\nТерминът \"еднополюсен момент\" се използва за първи път в едноименната статия на влиятелния американски политически коментатор Чарлз Краутхамър. В своята работа през 1990 г. той предсказал, че САЩ ще станат единствената суперсила.  Юлиян Марков", "date": "2018.09.06", "title": "„Известия“: Министърът на вътрешната сигурност на САЩ, признава края на „еднополюсния модел“ на света"}
{"url": "http://www.focus-news.net/news/2018/09/06/2564152/interfaks-postoyanniyat-predstavitel-na-rusiya-v-oon-svarza-novite-izvodi-na-london-po-sluchaya-skripal-s-gotveshta-se-provokatsiya-v-idlib.html", "text": "Постоянният представител на Русия в ООН Василий Небензя заяви, че в Москва смятат, че публикацията от Лондон на доклад по „случая Скрипал“ е свързано с подготвяща се провокация с употребата на химическо оръжие в сирийската провинция Идлиб, предава   Интерфакс. \r\n„Изказването на британското правителство се провежда в навечерието на новия политически сезон и около активно обсъжданата ситуация в Идлиб. И готвената там химическа провокация на терористите съвместно с „Белите каски“, за която нееднократно сме предупреждавали“, заяви Небензя по време на заседание на Съвета за сигурност на ООН по „случая Скрипал“. \r\nТой нарече направените в Лондон изводи по случая и повдигнатите обвинения „русофобски фантазии“. Според него в доказателствата по случая, предоставени от Лондон, има много несъвпадения. \r\nНа 5 септември британската полиция назова руските граждани Александър Петров и Руслан Боширов като извършители на нападението над бившия служител на руското разузнаване Сергей Скрипал в южния английски град Солсбъри.   Виктор Турмаков", "date": "2018.09.06", "title": "Интерфакс: Постоянният представител на Русия в ООН свърза новите изводи на Лондон по „случая Скрипал“ с готвеща се провокация в Идлиб"}
{"url": "http://www.focus-news.net/news/2018/09/06/2563847/turski-grazhdanin-obvinen-za-uchastie-v-teroristichna-organizatsiya-v-rodinata-si-ostava-pod-domashen-arest-do-nachaloto-na-sashtinskoto-proizvodstvo-po-ekstraditsiya-obzor.html", "text": "Варненският окръжен съд определи мярка за неотклонение домашен арест спрямо 44-годишния турски гражданин Мехмед Явуз след постъпило искане на съдебните власти в родината му чрез Интерпол - Анкара за временното му задържане с намерение за екстрадиция. Мъжът е бил задържан на летище „Варна“ при пристигането му с полет от Дюселдорф на 2 септември, като целта на пребиваването му у нас е била почивка в к.к. \"Златни пясъци\". Мехмед Явуз се издирва от 9 години с червен бюлетин на Интерпол – Анкара издаден на 22 август 2009 година. Престъплението, за което той е бил осъден и има влязла в сила присъда, е за извършване на дейности като член на терористична организация PKK/KONGRA в Турция. Наложеното му наказание от турския съд е лишаване от свобода в размер на 6 години и 3 месеца, от което има остатък за изтърпяване - 3 години, 7 месеца и 23 дни. Мъжът е пристигнал в Германия като бежанец, като по-късно е получил германско гражданство и в момента работи като социален педагог там. Защитата на Мехмед Явуз посочи, че германските власти вече са отказали екстрадиция в Турция на мъжа, тъй като преследването спрямо него е било политическо. Турският гражданин не може да бъде върнат в Турция, е записано в уведомление от посолството в Германия. В документа се казва още, че има опасност при завръщането си в Турция Явуз да бъде вкаран в затвор и измъчван. Към предоставените от защитата документи на немски език в залата бе повикана жена преводач. Тя обясни, че в туристическите документи е записана резервация във Варна за г-жа Гюлшен Явуз. Потвърдено е пътуване чрез туроператорска фирма. Първо двамата са пътували с влак към летището. На 2 септември са имали полет от Дюселдорф, като във Варна са пристигнали в 21.35 часа. След това са имали предвиден трансфер от летището до хотела. Резервациите са за \"Вива клуб хотел\" в \"Златни пясъци\". Трябвало е да бъдат настанени в двойна стая с ол инклузив изхранване. Датата на заминаване е 11 септември, като полетът е за 17.40 часа, а пристигането в Дюселдорф е за 19.35 часа. 1396 евро е струвала почивката на съпрузите. При изслушването на превода на документите Явуз се просълзи и видимо се разстрои, докато слушаше за задържането си в студентските години и наложеното му насилие в родината му. Според адвоката му човек, който се укрива не ходи на почивки. Пред съда обвиняемият заяви, че не е извършил престъпленията, за които е бил осъден от турските власти. Той посочи, че като студент, преследванията спрямо него са били, че е ползвал майчиния си – кюрдски език и заедно с други свои колеги от университета, е бил обявен за част от терористична организация. Становището на съда беше, че голяма част от представените доводи от защитата са по-скоро обект на преценка по време на същинското производство по екстрадиция. Съдебният състав прецени, че искането е съобразено с изискванията на Европейската конвенция за екстрадиция, както и че е налице валидна заповед за арест. Декларирано е и намерението на турските съдебни власти да искат екстрадицията. Според съда не са налице кумулативните предпоставки за определяна на най- тежката мярка за процесуална принуда задържане под стража, която в конкретния случай се явява несъразмерно тежка. Съдът определи мярка домашен арест по хотелската регистрация на лицето, която да обезпечи неговото участие в същинското производство по екстрадиция. Определението на съда може да се протестира и обжалва пред Апелативен съд Варна в тридневен срок, считано от днес.  \r\nДиана СТОЕВА", "date": "2018.09.06", "title": "Турски гражданин, обвинен за участие в терористична организация в родината си остава под домашен арест до началото на същинското производство по екстрадиция (ОБЗОР)"}
{"url": "http://www.focus-news.net/news/2018/09/06/2563840/vzglyad-zashto-london-razigrava-vtoro-deystvie-po-deloto-skripali.html", "text": "Защо Лондон разиграва второ действие по делото „Скрипал“ се опитва да намери отговор руският ежедневник  “Взгляд“ . \r\nИзданието пише, че Великобритания е посочила двама руски граждани и е обявила, че те са свързани с руското разузнаване, като по този начин иска да извади отново на преден план обвиненията срещу Русия и да предизвика засилване на антируската коалиция сред западните страни.  \r\nСпоред изданието британските власти не крият, че ще искат разширяване на антируските санкции, като Лондон заявява, че след Брекзит ще наложи свои нови антируски санкции. \r\nЕдна от целите е да облекчи преговорния процес за Брекзит, включително чрез увеличаване на тежестта на Великобритания в очите на Съединените щати и Европейския съюз \r\nА историята на налагане на санкции заради \"случая Скрипал\" въобще  не е приключила. В края на август, САЩ наложи нови санкции срещу Русия, съгласно закона за забрана на химическите оръжия. Според същия закон, три месеца по-късно, Вашингтон трябва да разгледа много по-сериозен пакет от санкции, в които вече е възможно и понижаването на нивото на дипломатическите отношения, както и почти пълното спиране на търговията. Това ще стане в края на ноември след частичните избори в САЩ  Ако републиканците запазят контрола на Конгреса, президентът Доналд Тръмп ще се чувства по-свободно  и няма да му се налага да доказва,че не е свързан с Русия. Така може и да не се достигне до второто ниво на санкции защото лично Тръмп се интересува от създаване на диалог с Путин, а не от безкрайна конфронтация, пише изданието. \r\nВъпреки това, с появата на \"Петров и Боширов\"  за Тръмп ще бъде много по-трудно да избегне нови санкции. Постоянно ще му се напомня факта, че \"руската вината е доказана\", и ако той  не налага санкции, то по този начин доказва, че е \"руски агент\". Ако Тръмп спечели изборите през ноември, той ще бъде в състояние да ги игнорира - но ако загуби, ще му бъде далеч по-трудно да избегне налагането на нови санкции. \r\nВ същото време САЩ не са единственият обект на манипулацията в Лондон. Правителството на Мей също ще окаже натиск върху Европейския съюз, настоявайки го да въведе някои антируски мерки, поне демонстративни. \r\nОт една страна, Берлин и Париж, да не говорим за Рим и други, нямат никакъв интерес да увеличат натиска върху Русия. Обратно  европейците искат да се сведе до минимум въздействието на \"Украйна\" и \"Скрипал\" в отношенията си с Русия - за да може да се върне към времената на нормални отношения, конкурентни, но отчасти и партньорски (най-малко в областта на икономиката). Това е още по-важно за Европа в условията на задълбочаващи се несъгласия с Доналд Тръмп. \r\nПрез май на европейските избори се очаква евроскептичните партии да увеличат тежестта си в европейската политика, а те биват обвиняване в симпатии към Русия и връзки с Владимир Путин. Така, че демонизирането на Русия става част от предизборната кампания за европейски парламент. Съгласно проведени допитвания според изданието болшинството германци, французи и италианци настояват за подобряване на отношенията с Русия, според изданието. Така, че именно на тези избиратели трябва да им бъде напомнено колко „лоша и опасна е Русия“. \r\nСледователно в Европа две тенденции ще се борят една срещу друга. От една страна - желанието на евроатлантиците да разиграят нов акт на \"руска заплаха\". От друга страна, желанието дори на властите на повечето европейски страни да нормализират отношенията с Руската федерация. Появата на \"Петров и Бошаров“ няма да се превърне в претекст за нов кръг от санкции и конфронтация между Русия и ЕС, но това ще бъде част от предизборната агитация.  \r\nСпоред вестника отношенията между Запада и Русия няма накъде да се влошават повече, защото те и сега са си влошени максимално, но „случаят Скрипал“ ще поддържа огъня до американските частични избори през ноември и европейските избори през май, когато народите ще могат  да кажат своята дума.   Юлиян Марков", "date": "2018.09.06", "title": "„Взгляд“: Защо Лондон разиграва второ действие по делото „Скрипал“?"}
{"url": "http://www.focus-news.net/news/2018/09/06/2564184/postoyanniyat-predstavitel-na-rusiya-v-oon-sasht-tryabva-da-oglasyat-tselite-si-za-eventualni-udari-v-siriya-ako-podozirat-che-tam-se-sahranyavat-himicheski-orazhiya.html", "text": "САЩ трябва да огласят целите си за евентуални удари в Сирия, ако подозират, че там се съхраняват химически оръжия, заяви постоянният представител на Русия в ООН Василий Небензя, пред Съвета за сигурност на ООН в четвъртък, цитиран от  TACC . \r\n„Обявете списъка с цели, които, както се съобщава, Петагонъът е определил за евентуални удари. Ако те, по ваше мнение,  са свързани със съхранение на химически оръжия, демонстрирайте уважение към международното право и предайте тези сведения на Организацията за забрана на химическите оръжия“, заяви Небензя. \r\nПо-рано от Русия бе съобщено, че терористите в Идлиб подготвят постановка с прилагане на химически оръжия от страна на сирийското правителство, което би могло да доведе до нова агресия на Запада, водена от Вашингтон срещу Сирия. Потвърждение за възможността от такъв сценарий станаха съобщенията, че Съединените щати са увеличили броя на носителите на крилати ракети в Близкия изток. Във Вашингтон тези данни бяха отхвърлени. \r\nСпоред официалния представител на руското външно министерство Мария Захарова, в Идлиб вече са били доставени варели с хлор и боеприпаси, а служители на организацията, \"Бели каски\", известни с априлските инсценировки на използване на химически оръжия в сирийския град Дума , подготвят камерите за снимки на нови „химически атаки“.  Юлиян Марков", "date": "2018.09.06", "title": "Постоянният представител на Русия в ООН: САЩ трябва да огласят целите си за евентуални удари в Сирия, ако подозират, че там се съхраняват химически оръжия"}
{"url": "http://www.focus-news.net/news/2018/09/06/2563849/nad-10-litsa-sa-bili-zadarzhani-pri-razkrivane-na-fabrika-za-nezakonno-proizvodstvo-na-tsigari-v-grad-karnobat-obzor.html", "text": "Над 10 лица са били задържани при разкриване на фабрика за незаконно производство на цигари в град Карнобат. Сред задържаните е и синът на кмета на Карнобат, който е собственик на помещенията, в които е била разположена фабриката. Това стана ясно от думите на заместник-главния прокурор Иван Гешев по време на брифинг в Специализираната прокуратура. По думите му собственикът на „Винпром Карнобат“ ООД Миньо Стайков също най-вероятно е сред задържаните. Гешев заяви, че фабриката е била с изключително модерно оборудване, може би най-доброто намирано в България и с капацитет 1000 мастербокса цигари произвеждани в рамките на един цикъл, който е 5 дни. Печалбата от фабриката е била по 1.5 млн. лева на седмица по цени на черния пазар, а по държавни - около 6 млн. лева на месец. Работниците са били довеждани от Армения и не са излизали от фабриката докато са работили. Спецпрокуратурата има доказателства в каква насока са били изпирани парите от фабриката за нелегално производство на цигари и работи в тази насока.  \r\nЗаместник-главният прокурор допълни, че няма никаква връзка между акцията във нелегалната фабрика за цигари в Карнобат и семейство Арабаджиеви. Двата случая са с различен предмет на разследване. По думите му към този момент, ако се повдигнат обвинения на Миньо Стайков, има достатъчно доказателства за виновността му в извършване на конкретно престъпление, но към този момент няма обвиняеми. Сред 10-те задържани е и човек, който е пълномощник на фирмата наемател на фабриката, шофьор на камиона и хора, които отговарят за пласмента на продукцията. В момента се претърсват над 60 адреса. Гешев заяви, че обемът от информация е огромен и в утрешния ден ще има подробности за това дали има конкретни повдигнати обвинения. \r\nДиректорът на Националната следствена служба Борислав Сарафов заяви, че щетата, която е нанесла на държавния бюджет откритата край Карнобат нелегална фабрика за цигари, възлиза над 70 млн. лева. По думите му както в района на Карнобат, така и в София се провеждат претърсвания и изземания на документи и други веществени доказателства. \r\n„Обезпечени са и се провеждат претърсвания и изземвания в 12 обекта. Това са както фабриката, така и няколко други предприятия, а също така и свързани с тях дъщерни търговски дружества. Към момента е задържано за 24 часа лицето Миньо Стайков“, коментира още Сарафов. Той добави, че досъдебното производство е образувано за пране на пари, данъчни престъпления и незаконно притежание на акцизни стоки без бандерол, а основният предмет на делото е свързан с разкритата от Специализираната прокуратура нелегална фабрика за производство на цигари. \r\n„Мерки досега не бяха предприети, тъй като нуждите на разследването и на Държавата предполагат да бъдат хванати „едрите риби“ – организаторите и ръководителите на това нелегално производство“, посочи още Сарафов. \r\nЦветелин ДИМИТРОВ", "date": "2018.09.06", "title": "Над 10 лица са били задържани при разкриване на фабрика за незаконно производство на цигари в град Карнобат (ОБЗОР)"}
{"url": "http://www.focus-news.net/news/2018/09/06/2563851/poreden-ostar-spor-mezhdu-upravlyavashti-i-opozitsiya-v-narodnoto-sabranie-obzor.html", "text": "Пореден остър спор между управляващи и опозиция се разрази по време на второто пленарно заседание от новия политически сезон. Спорът започна след прочетена декларация от депутата от ГЕРБ и председател на парламентарната комисия по култура и медии  Вежди Рашидов , който посочи, че лидерът на БСП Корнелия Нинова като парламентарна манекенка си прави фотосесии и пиар с мъките на хората. „Не знам с какво право левите депутати си позволяват да отправят критики и публично да заклеймят управляващите от ГЕРБ с думите „шайка крадци“. Кои сте вие да ни осъждате всички на гражданска смърт? Това е недопустима клевета. Аз познавам една друга шайка – шайка, която участваше в бандитската приватизация, шайка, която ограби държавата. Колко струва на българските данъкоплатци снимката с Горан Брегович? Вашата агресия, г-жo Нинова, обижда човешкото достойнство“, каза още Рашидов.  \r\nОт своя страна, лидерът на БСП  Корнелия Нинова  коментира, че в прочетената декларация е имало само лични обиди и нападки и никаква политика. „Не разбирам защо се обиждате, когато цитираме Антон Тодоров с „шайка“ – просто един от вас смята, че вие сте шайка и много хубаво ви описва. Ние сме 1 млн. българи – аз не съм Корнелия Нинова тук, представлявам 1 млн. българи. Това сме ние. Така че спрете с разделението, омразата и противопоставяне на българи срещу българи. Всеки тук представлява наши сънародници“, коментира Нинова. Тя припомни, че на заседанието е трябвало да се обсъждат промените в Закона за пътищата, но точката отпадна, тъй като регионалната комисия в парламента не е внесла доклада от своето заседание. „17 души убихте и днес трябваше да им решим проблема. Това трябва да е мястото, на което се прави политика“, коментира Нинова. \r\nЗаради изказвания последва наказание със забележка за лидера на БСП от председателя на Народното събрание  Цвета Караянчева . След това народният представител от БСП  Драгомир Стойнев  призова Караянчева да слезе от трибуната, защото показала, че е неспособна да води заседания и е предизвикала хаос. От своя страна председателят на парламента заяви, че няма да напусне пленарната зала и ще продължи да води заседанието. \r\nВсичко това се случи ден, след като на първото заседание от петата сесия на 44-тото Народно събрание опозицията призова парламентът да бъде разпуснат и голяма част от депутатите на ПГ на „БСП за България“ напуснаха залата. \r\nЦветилена СИМЕОНОВА", "date": "2018.09.06", "title": "Пореден остър спор между управляващи и опозиция в Народното събрание (ОБЗОР)"}
{"url": "http://www.focus-news.net/news/2018/09/06/2563846/moskovskiy-komsomolets-zhurnalisti-sa-otkrili-informatsiya-za-predpolagaemite-zapodozreni-ot-velikobritaniya-ruski-grazhdani.html", "text": "Журналисти са открили информация за предполагаемите заподозрени от Великобритания руски граждани, пише руският ежедневник  „Московский Комсомолец“ \r\nИзданието пише, че в биографиите и на двамата има съмнителни моменти,което може да потвърди британската версия, че зад тях се крият истински хора с други имена. \r\nЖурналистите са разбрали, че преди около две години са издадени  обикновени задгранични паспорти на двамата руснаци, а не биометрични. В същото време номерата на документите се различават само в последната цифра: ... 1297 и ... 1294. \r\nСпоред тези паспорти те вече са посетили Амстердам, Женева, Милано и няколко пъти Париж. А Александър Петров е успял  да посети и Лондон от 28 февруари до 5 март 2017 година. \r\nСъобщава се, че Руслан Боширов е роден на 12 април 1978 г. в Душанбе, след това е регистриран в Москва в 25-етажна жилищна сграда на улица \"Болшая Набережняя\". Но живеещите там  не го познават. В апартамента, където е регистриран Боширов, живее една възрастна жена. Съседите само допускат, че мъжът е неин син, който не се е появявал там. \r\nВ профила на Боширов в социалната мрежа „ВКонтакте“ е написано само, че той е завършил през 2004 г. географския факултет на Московския държавен университет със специалност \"Хидрология на сушата\". \r\nЩо се отнася до Петров, той е роден на 31 юли 1979 г. Лице с такова име и дата на раждане е регистрирано сред служителите на националния производител на имунобиологични препарати - \"Микроген\", подчинено на Министерството на здравеопазването.  Юлиян Марков", "date": "2018.09.06", "title": "„Московский Комсомолец“: Журналисти са открили информация за предполагаемите заподозрени от Великобритания руски граждани"}
{"url": "http://www.focus-news.net/news/2018/09/06/2563854/futbol-v-priyatelski-mach-slovakiya-pobedi-daniya-s-30.html", "text": "Футбол: В приятелски мач Словакия победи Дания с 3:0. Головете отбелязаха Адам Немец и Алберт Руснак, както и автогол на Фогт от датския отбор. Датчаните обаче не бяха представени от титулярната национална гарнитура, защото играчите са в конфликт с федерацията заради договорите за спонсорство. Така Дания беше представена от състезатели по Футзал и аматьори, докато Словакия излезе в титулярния си състав.", "date": "2018.09.06", "title": "Футбол: В приятелски мач Словакия победи Дания с 3:0"}
{"url": "http://www.focus-news.net/news/2018/09/06/2563852/the-independent-kak-beshe-razkrita-ruskata-shpionska-mrezha.html", "text": "Как беше разкрита руската шпионска мрежа, пише британският вестник  The Independent . \r\nEдин от ключовете за идентифициране на двамата мъже, за които се твърди, че са отговорни за отравянето в Солсбъри, е откриването на следи от „Новичок“  в тяхната хотелска стая в Лондон, подобно на  доказателствата  за т. нар. „полониева пътека“, оставена от двамата мъже, обвинени в убийството на Александър Литвиненко преди 12 години. \r\nАгенциите за сигурност заключиха доста рано в разследването, че атаката срещу бившия руски разузнавач Сергей Скрипал и дъщеря му Юлия е била извършена от хора, които са пристигнали в страната от чужбина, а не от такива, които живеят във Великобритания. \r\nПроверката на имената на пътниците на авиокомпании се фокусира върху онези, които идват от Русия за необичайно кратки посещения, а две от имената, които излязоха, бяха тези на Александър Петров и Руслан Боширов. \r\nТе са влезнали от Москва до летище Гетуик в Лондон с  полет на Аерофлот на 2 март, два дни преди нападението и са излетели от летище Хийтроу вечерта, след отравянето на бившия руски агент и дъщеря му. \r\nПроследявайки движението им във Великобритания, проверявайки 11 000 часа кадри за видеонаблюдение, довели до двузвездния хотел City Stay в източен Лондон. \r\nЗа разлика от Андрей Луговой и Дмитрий Ковтун, заподозрени за отравянето на Литвиненко, сега заподозрените лица за случая в Солсбъри почти сигурно използват фалшиви имена, въпреки че руските паспорти, с които пътуваха, са били истински, пише изданието.  Юлиян Марков", "date": "2018.09.06", "title": "The Independent: Как беше разкрита руската шпионска мрежа"}
{"url": "http://www.focus-news.net/news/2018/09/06/2563855/futbol-balgariya-gostuva-na-sloveniya-v-turnira-liga-na-natsiite.html", "text": "Футбол: България гостува на Словения в турнира „Лига на нациите“ днес от 21:45 на стадион „Стожице“ в словенската столица Любляна. Мачът е поверен на  италианска съдийска бригада, ръководена от Давиде Маса.  \r\nКапитанът на словенския тим Боян Йокич е изтъкнал качествата на Ивелин Попов и Кирил Десподов, като е заявил, че домакините ще играят за победа пред собствена публика. \r\nВ отбора на националния селекционер Петър Хубчев са повикани и млади играчи, за които този турнир е шанс да се докажат. Нашият отбор е в лига „C“, като най-елитните отбори са в лига „А“. \r\nЦелта на турнира е преминаване в по-висока група, а последните тимове изпадат в по-долната.  \r\nНашият тим е в група с Норвегия, Словения и Кипър.", "date": "2018.09.06", "title": "Футбол: България гостува на Словения в турнира „Лига на нациите“"}
{"url": "http://www.focus-news.net/news/2018/09/06/2563848/the-times-tereza-mey-podgotvya-kibervoyna-sreshtu-ruskata-shpionska-mrezha.html", "text": "Британският премиер Тереза Мей подготвя кибервойна срещу руската шпионска мрежа, пише британският ежедневник  The Тimes . \r\nОбявявайки нови тайни операции срещу руската военна разузнавателна служба, министър-председателят каза, че това е заплаха за \"всички наши съюзници и за всички наши граждани\" и обеща да направи \"всичко необходимо за запазване на нашите хора в безопасност\". \r\nВ изказване пред парламента  вчера Тереза  Мей определи двама членове на военното разузнаване в Кремъл като ключови заподозрени в отравянето на бившия руски шпионин, като разкри, че британските служби за сигурност са установили, че мъжете, които са използвали имената Александър Петров и Руслан Боширов, са агенти на ГРУ (руското разузнаване). \r\nНасочвайки пръста си към президента Путин, тя разясни, че атаката \"не е измамна операция\" и е \"почти сигурно\" одобрена на висше ниво на руската държава. Мей  заяви, че \"пълната гама от инструменти от нашия апарат за национална сигурност\" ще бъде използвана срещу ГРУ. Премиерът разговаря с президента Тръмп и днес ще уведоми Съвета за сигурност на ООН. \r\nКибервойната почти сигурно ще играе роля, съобщиха правителствени  източници  на вестника. Тези операции ще имат за цел да попречат сериозно на ГРУ, като се нарушат  комуникациите му и възпрепятстват достъпа до финансиране. Те вероятно ще бъдат насочени към групи, които подкрепят разузнавателната служба, особено тези, които я свързват с престъпността или с фигури от  Кремъл. \r\nДоказателствата, че Русия е извършила атака с химически оръжия на британска територия, увеличават възможността за  действията, които Великобритания може да предприеме в самозащита, съобщи високопоставен източник от правителството. Според него би било безсмислено да се иска екстрадиция на мъжете, но каза, че Великобритания ще гарантира, че те ще бъдат арестувани, ако напуснат Русия. \r\nМосква обвини Великобритания в  манипулация. \"Имената, както и снимките, публикувани в медиите, не означават нищо за нас\", каза Мария Захарова, говорителка на руското външно министерство.  Юлиян Марков", "date": "2018.09.06", "title": "The Times: Тереза Мей подготвя кибервойна срещу руската шпионска мрежа"}
{"url": "http://www.focus-news.net/news/2018/09/06/2563843/kommersanta-sreshtata-v-teheran-shte-reshi-sadbata-na-siriyskata-provintsiya-idlib.html", "text": "Срещата в Техеран ще реши съдбата на сирийската провинция Идлиб, пише руският делови ежедневник  “Коммерсантъ“ . \r\nВ сряда руското министерство на отбраната потвърди, че във вторник руски самолети са извършили серия от атаки срещу сирийската провинция Идлиб. Ударите бяха извършени след триседмично затишие, съпроводено с интензивни дипломатически консултации за бъдещето на тази провинция. Очаква се, че плановете на военните операции в Идлиб бъдат одобрени на  7 септември от президентите на Русия, Турция и Иран на срещата на върха  на Астанското трио в Техеран. \r\nСпоред източник  на изданието, тези атаки не трябва да се разглеждат като началото на военните операции в Идлиб: това е в отговор на провокациите, подредени с пускането на дрон в района на руската авиобаза. \"Детайли за военната операция трябва да бъдат договорени от президентите на Русия, Турция и Иран на среща в Техеран. Преди тази среща не се очакват мащабни военни действия\", - казва друг високопоставен военен дипломатически източник на „Коммерсантъ \". Междувременно сирийската страна почти приключи разполагането  на тежката артилерия до границите на Идлиб и руските военни съветници се готвят да координират началото на операцията. \r\nСрещата на тримата президенти ще се състои в петък. Освен това, Владимир Путин ще проведе в Техеран три двустранни срещи с духовния водач и лидер на Иран Аятолах Али Хаменей, президент Роухани и турския президент Ердоган. Руски президентски съветник Юрий Ушаков посочи, че между руския и турския  президенти тече интензивен диалог \", през текущата година, Путин и Ердоган са говори 17 пъти по телефона.\" Вниманието към Турция не е случайно. Анкара забави операцията в Идлиб, която можеше да започне още през юли. Тогава президентът на Турция заплаши, че в случай на мащабна операция в Идлиб, Анкара ще напусне Астанския преговорен формат. \r\n\"Турция не  без причина се страхува, че след Идлиб Дамаск няма да спре и ще бъде готов да проведе военни операции и на териториите на север от Алепо, заети от Турция по време на военните операции \"Щита на Ефрат\" и \"Маслинова клонка.\" Там, както и в Идлиб, са съсредоточени силите на сирийската опозиция, контролирани от Турция. Над тази територия има \"чадър на турската противовъздушна отбрана\", - обясни ситуацията на „Коммерсантъ\" експерт Кирил Семьонов. Той подчерта, че докато Анкара реши да се оттегли от Сирия, за това е важно да запази по-голямата част от Идлиб за въоръжената опозиция като \"предпазна възглавница\", или да я интегрира с опозицията, което се намира в провинция Алепо. \r\nВ навечерието на срещата на високо равнище президентът Ердоган обеща да постигне напредък в разговорите в Техеран. Съдейки по думите си, основната задача на Анкара е да предотврати \"клането\", както и  потока на бежанци към турската територия. В същото време, турският външен министър Мевлют Чавушоглу, нарече \"неправилни ударите в Идлиб в навечерието на срещата на върха в Техеран.\" \r\nВ арабските медии през юли се появи компромисен план за бъдещето на провинцията, който може да бъде постигнат от Русия, Турция и Иран. Притеснението е, че сирийските власти ще могат да си възвърнат контрола не над цялата провинция, а само част от регионите, особено в провинциите Латакия и Хама, останалите части ще останат под ръководството на Турция и въоръжената опозиция. Особени спорове, според \"Коммерсантъ\", предизвикват две населени места:  Джиср еш-Шугур, през което е най-краткия път от Латакия, разположен на брега, към икономическата столица на страната Алепо, както и долината Сал Ел Габ в провинция Хама, където минава условната граница между районите на пребиваване на алевитите, които са най-лоялни на Башар Асад и опозицията. Също така в центъра на преговорите е международното шосеМ5 - по-скоро от село Морек в северната част на провинция Хама през Алепо до контролно-пропускателен пункт на границата между Турция и Сирия. \r\nСпоред един от лидерите на сирийската въоръжена опозиция Фатех Хасун, в допълнение към териториалния обмен на срещата на върха в Техеран между трима президенти могат да постигнат и други компромиси. \"Отговорността за прочистване на Идлиб от терористи може да бъде възложена на  Анкара, а  Русия може да се съгласи Турция  временно да контролира тези райони, при условие че дронове няма да заплашват авиобазата Хмеймим\". Според него трите страни дори могат да създадат съвместен център за разузнавателни операции и разработването на операции срещу терористи. \r\n\"Ако Турция, Русия и Иран постигнат компромис, че основният акцент на операциите ще бъде „Джебхат ан-Нусра“ и говорят с един глас, западните страни няма да имат друг избор, освен да си затворят очите за военната кампания в Идлиб. Единственото, което може да се превърне в \"червена линия\" за тях е възможното използване на химическо оръжие и прекомерни жертви \", каза Кирил Семьонов пред Комерсант.  Юлиян Марков", "date": "2018.09.06", "title": "„Коммерсантъ“: Срещата в Техеран ще реши съдбата на сирийската провинция Идлиб"}
{"url": "http://www.focus-news.net/news/2018/09/06/2563856/pregled-na-osnovnite-temi-v-ruskiya-pechat-agentsiya-fokus.html", "text": "Защо Лондон разиграва второ действие по делото „Скрипал“ се опитва да намери отговор руският ежедневник  “Взгляд“ . \r\nИзданието пише, че Великобритания е посочила двама руски граждани и е обявила, че те са свързани с руското разузнаване, като по този начин иска да извади отново на преден план обвиненията срещу Русия и да предизвика засилване на антируската коалиция сред западните страни.  \r\nСпоред изданието британските власти не крият, че ще искат разширяване на антируските санкции, като Лондон заявява, че след Брекзит ще наложи свои нови антируски санкции. \r\nЕдна от целите е да облекчи преговорния процес за Брекзит, включително чрез увеличаване на тежестта на Великобритания в очите на Съединените щати и Европейския съюз \r\nА историята на налагане на санкции заради \"случая Скрипал\" въобще  не е приключила. В края на август, САЩ наложи нови санкции срещу Русия, съгласно закона за забрана на химическите оръжия. Според същия закон, три месеца по-късно, Вашингтон трябва да разгледа много по-сериозен пакет от санкции, в които вече е възможно и понижаването на нивото на дипломатическите отношения, както и почти пълното спиране на търговията. Това ще стане в края на ноември след частичните избори в САЩ  Ако републиканците запазят контрола на Конгреса, президентът Доналд Тръмп ще се чувства по-свободно  и няма да му се налага да доказва,че не е свързан с Русия. Така може и да не се достигне до второто ниво на санкции защото лично Тръмп се интересува от създаване на диалог с Путин, а не от безкрайна конфронтация, пише изданието. \r\nВъпреки това, с появата на \"Петров и Боширов\"  за Тръмп ще бъде много по-трудно да избегне нови санкции. Постоянно ще му се напомня факта, че \"руската вината е доказана\", и ако той  не налага санкции, то по този начин доказва, че е \"руски агент\". Ако Тръмп спечели изборите през ноември, той ще бъде в състояние да ги игнорира - но ако загуби, ще му бъде далеч по-трудно да избегне налагането на нови санкции. \r\nВ същото време САЩ не са единственият обект на манипулацията в Лондон. Правителството на Мей също ще окаже натиск върху Европейския съюз, настоявайки го да въведе някои антируски мерки, поне демонстративни. \r\nОт една страна, Берлин и Париж, да не говорим за Рим и други, нямат никакъв интерес да увеличат натиска върху Русия. Обратно  европейците искат да се сведе до минимум въздействието на \"Украйна\" и \"Скрипал\" в отношенията си с Русия - за да може да се върне към времената на нормални отношения, конкурентни, но отчасти и партньорски (най-малко в областта на икономиката). Това е още по-важно за Европа в условията на задълбочаващи се несъгласия с Доналд Тръмп. \r\nПрез май на европейските избори се очаква евроскептичните партии да увеличат тежестта си в европейската политика, а те биват обвиняване в симпатии към Русия и връзки с Владимир Путин. Така, че демонизирането на Русия става част от предизборната кампания за европейски парламент. Съгласно проведени допитвания според изданието болшинството германци, французи и италианци настояват за подобряване на отношенията с Русия, според изданието. Така, че именно на тези избиратели трябва да им бъде напомнено колко „лоша и опасна е Русия“. \r\nСледователно в Европа две тенденции ще се борят една срещу друга. От една страна - желанието на евроатлантиците да разиграят нов акт на \"руска заплаха\". От друга страна, желанието дори на властите на повечето европейски страни да нормализират отношенията с Руската федерация. Появата на \"Петров и Бошаров“ няма да се превърне в претекст за нов кръг от санкции и конфронтация между Русия и ЕС, но това ще бъде част от предизборната агитация.  \r\nСпоред вестника отношенията между Запада и Русия няма накъде да се влошават повече, защото те и сега са си влошени максимално, но „случаят Скрипал“ ще поддържа огъня до американските частични избори през ноември и европейските избори през май, когато народите ще могат  да кажат своята дума.  \r\n*** Срещата в Техеран ще реши съдбата на сирийската провинция Идлиб, пише руският делови ежедневник  “Коммерсантъ“ . \r\nВ сряда руското министерство на отбраната потвърди, че във вторник руски самолети са извършили серия от атаки срещу сирийската провинция Идлиб. Ударите бяха извършени след триседмично затишие, съпроводено с интензивни дипломатически консултации за бъдещето на тази провинция. Очаква се, че плановете на военните операции в Идлиб бъдат одобрени на  7 септември от президентите на Русия, Турция и Иран на срещата на върха  на Астанското трио в Техеран. \r\nСпоред източник  на изданието, тези атаки не трябва да се разглеждат като началото на военните операции в Идлиб: това е в отговор на провокациите, подредени с пускането на дрон в района на руската авиобаза. \"Детайли за военната операция трябва да бъдат договорени от президентите на Русия, Турция и Иран на среща в Техеран. Преди тази среща не се очакват мащабни военни действия\", - казва друг високопоставен военен дипломатически източник на „Коммерсантъ \". Междувременно сирийската страна почти приключи разполагането  на тежката артилерия до границите на Идлиб и руските военни съветници се готвят да координират началото на операцията. \r\nСрещата на тримата президенти ще се състои в петък. Освен това, Владимир Путин ще проведе в Техеран три двустранни срещи с духовния водач и лидер на Иран Аятолах Али Хаменей, президент Роухани и турския президент Ердоган. Руски президентски съветник Юрий Ушаков посочи, че между руския и турския  президенти тече интензивен диалог \", през текущата година, Путин и Ердоган са говори 17 пъти по телефона.\" Вниманието към Турция не е случайно. Анкара забави операцията в Идлиб, която можеше да започне още през юли. Тогава президентът на Турция заплаши, че в случай на мащабна операция в Идлиб, Анкара ще напусне Астанския преговорен формат. \r\n\"Турция не  без причина се страхува, че след Идлиб Дамаск няма да спре и ще бъде готов да проведе военни операции и на териториите на север от Алепо, заети от Турция по време на военните операции \"Щита на Ефрат\" и \"Маслинова клонка.\" Там, както и в Идлиб, са съсредоточени силите на сирийската опозиция, контролирани от Турция. Над тази територия има \"чадър на турската противовъздушна отбрана\", - обясни ситуацията на „Коммерсантъ\" експерт Кирил Семьонов. Той подчерта, че докато Анкара реши да се оттегли от Сирия, за това е важно да запази по-голямата част от Идлиб за въоръжената опозиция като \"предпазна възглавница\", или да я интегрира с опозицията, което се намира в провинция Алепо. \r\nВ навечерието на срещата на високо равнище президентът Ердоган обеща да постигне напредък в разговорите в Техеран. Съдейки по думите си, основната задача на Анкара е да предотврати \"клането\", както и  потока на бежанци към турската територия. В същото време, турският външен министър Мевлют Чавушоглу, нарече \"неправилни ударите в Идлиб в навечерието на срещата на върха в Техеран.\" \r\nВ арабските медии през юли се появи компромисен план за бъдещето на провинцията, който може да бъде постигнат от Русия, Турция и Иран. Притеснението е, че сирийските власти ще могат да си възвърнат контрола не над цялата провинция, а само част от регионите, особено в провинциите Латакия и Хама, останалите части ще останат под ръководството на Турция и въоръжената опозиция. Особени спорове, според \"Коммерсантъ\", предизвикват две населени места:  Джиср еш-Шугур, през което е най-краткия път от Латакия, разположен на брега, към икономическата столица на страната Алепо, както и долината Сал Ел Габ в провинция Хама, където минава условната граница между районите на пребиваване на алевитите, които са най-лоялни на Башар Асад и опозицията. Също така в центъра на преговорите е международното шосеМ5 - по-скоро от село Морек в северната част на провинция Хама през Алепо до контролно-пропускателен пункт на границата между Турция и Сирия. \r\nСпоред един от лидерите на сирийската въоръжена опозиция Фатех Хасун, в допълнение към териториалния обмен на срещата на върха в Техеран между трима президенти могат да постигнат и други компромиси. \"Отговорността за прочистване на Идлиб от терористи може да бъде възложена на  Анкара, а  Русия може да се съгласи Турция  временно да контролира тези райони, при условие че дронове няма да заплашват авиобазата Хмеймим\". Според него трите страни дори могат да създадат съвместен център за разузнавателни операции и разработването на операции срещу терористи. \r\n\"Ако Турция, Русия и Иран постигнат компромис, че основният акцент на операциите ще бъде „Джебхат ан-Нусра“ и говорят с един глас, западните страни няма да имат друг избор, освен да си затворят очите за военната кампания в Идлиб. Единственото, което може да се превърне в \"червена линия\" за тях е възможното използване на химическо оръжие и прекомерни жертви \", каза Кирил Семьонов пред Комерсант. \r\n***  Министърът на вътрешната сигурност на САЩ, признава края на „еднополюсния модел“ на света, пише руският ежедневник  „Известия“ . \r\n„Разположението на силите на международната сцена се променя и еднополюсният модел на света е в миналото. Редица държави искат да подкопаят позицията на САЩ и да прокарат собствените си интереси“. Това заяви министърът на вътрешната сигурност на САЩ Кирстен Нилсен в речта си в университета \"Джордж Вашингтон\" в столицата на САЩ на 5 септември. \r\nТя изтъкна нарастващото влияние на \"световната сцена\" на \"враждебните държави спрямо Съединените щати\". \r\n\"В действителност американските заплахи от чуждите опоненти са на най-високо ниво от Студената война. Страни като Китай, Иран, Северна Корея и Русия са готови да използват всички елементи на националната власт - финансова, търговска, в киберпространството, шпионаж, информационни дейности, както много други, за да подкопаят нашата позиция и прокарат собствените си интереси \", - каза тя. \r\nТерминът \"еднополюсен момент\" се използва за първи път в едноименната статия на влиятелния американски политически коментатор Чарлз Краутхамър. В своята работа през 1990 г. той предсказал, че САЩ ще станат единствената суперсила. \r\n*** Журналисти са открили информация за предполагаемите заподозрени от Великобритания руски граждани, пише руският ежедневник  „Московский Комсомолец“ \r\nИзданието пише, че в биографиите и на двамата има съмнителни моменти,което може да потвърди британската версия, че зад тях се крият истински хора с други имена. \r\nЖурналистите са разбрали, че преди около две години са издадени  обикновени задгранични паспорти на двамата руснаци, а не биометрични. В същото време номерата на документите се различават само в последната цифра: ... 1297 и ... 1294. \r\nСпоред тези паспорти те вече са посетили Амстердам, Женева, Милано и няколко пъти Париж. А Александър Петров е успял  да посети и Лондон от 28 февруари до 5 март 2017 година. \r\nСъобщава се, че Руслан Боширов е роден на 12 април 1978 г. в Душанбе, след това е регистриран в Москва в 25-етажна жилищна сграда на улица \"Болшая Набережняя\". Но живеещите там  не го познават. В апартамента, където е регистриран Боширов, живее една възрастна жена. Съседите само допускат, че мъжът е неин син, който не се е появявал там. \r\nВ профила на Боширов в социалната мрежа „ВКонтакте“ е написано само, че той е завършил през 2004 г. географския факултет на Московския държавен университет със специалност \"Хидрология на сушата\". \r\nЩо се отнася до Петров, той е роден на 31 юли 1979 г. Лице с такова име и дата на раждане е регистрирано сред служителите на националния производител на имунобиологични препарати - \"Микроген\", подчинено на Министерството на здравеопазването.", "date": "2018.09.06", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/09/06/2563857/pregled-na-osnovnite-temi-v-britanskiya-pechat-agentsiya-fokus.html", "text": "Британският премиер Тереза Мей подготвя кибервойна срещу руската шпионска мрежа, пише британският ежедневник  The Тimes . \r\nОбявявайки нови тайни операции срещу руската военна разузнавателна служба, министър-председателят каза, че това е заплаха за \"всички наши съюзници и за всички наши граждани\" и обеща да направи \"всичко необходимо за запазване на нашите хора в безопасност\". \r\nВ изказване пред парламента  вчера Тереза  Мей определи двама членове на военното разузнаване в Кремъл като ключови заподозрени в отравянето на бившия руски шпионин, като разкри, че британските служби за сигурност са установили, че мъжете, които са използвали имената Александър Петров и Руслан Боширов, са агенти на ГРУ (руското разузнаване). \r\nНасочвайки пръста си към президента Путин, тя разясни, че атаката \"не е измамна операция\" и е \"почти сигурно\" одобрена на висше ниво на руската държава. Мей  заяви, че \"пълната гама от инструменти от нашия апарат за национална сигурност\" ще бъде използвана срещу ГРУ. Премиерът разговаря с президента Тръмп и днес ще уведоми Съвета за сигурност на ООН. \r\nКибервойната почти сигурно ще играе роля, съобщиха правителствени  източници  на вестника. Тези операции ще имат за цел да попречат сериозно на ГРУ, като се нарушат  комуникациите му и възпрепятстват достъпа до финансиране. Те вероятно ще бъдат насочени към групи, които подкрепят разузнавателната служба, особено тези, които я свързват с престъпността или с фигури от  Кремъл. \r\nДоказателствата, че Русия е извършила атака с химически оръжия на британска територия, увеличават възможността за  действията, които Великобритания може да предприеме в самозащита, съобщи високопоставен източник от правителството. Според него би било безсмислено да се иска екстрадиция на мъжете, но каза, че Великобритания ще гарантира, че те ще бъдат арестувани, ако напуснат Русия. \r\nМосква обвини Великобритания в  манипулация. \"Имената, както и снимките, публикувани в медиите, не означават нищо за нас\", каза Мария Захарова, говорителка на руското външно министерство. \r\n*** Според британския депутат от партията на лейбъристите Стивън Кинок главният преговарящ на ЕС  Мишел Барние е нарекъл плана на британският премиер Тереза Мей за Брекзит „мъртъв“, пише британският ежедневник  The Guardian . \r\nДепутатът от лейбъристите Стивън Кинок разкри, че в разговорите тази седмица Барние обяви предложенията на премиера за \"мъртви\" и заяви,че в  Обединеното кралство има генерално недоразумение за това как функционира единният пазар. \r\n„Мога да ви кажа абсолютно, недвусмислено, без да имате съмнение, че планът е мъртъв. Мишел Барние разкри, че  този план  е напълно неприемлива за ЕС \", каза Кинок. \r\nТой настоя  пред министъра за Брекзит Доминик Рааб и съветника за Брекзит  на премиера Оли Робинс, който се срещна с Европейската комисия в сряда, да приемат, че позицията на Брюксел не е просто \"дрънкане на оръжия\" като тактика на преговорите. \r\nБил Кеш, ветеранът евроскептик от консерваторите, заяви пред комисията, че планът на премиера трябва да бъде \"спасен от мъките\", тъй като не удовлетворява \"практически никой\", докато бившият министър Дейвид Джоунс пита защо правителството \"бие този мъртъв кон\". \r\nСтефан де Ринк, старши съветник на Барние, обаче, хвърли на  правителството  спасително въже, когато в сряда вечерта  изрази съмнения за твърденията, че Брюксел смята, че  планът  е съвсем негоден, въпреки че не отрече, че има проблеми. \r\nТой написа в социалната мрежа „Туитър“: \"Мишел Барние всъщност каза, че планът има положителни елементи, като посочи  сигурността и външната политика и Зоната за свободна търговия като общ подход на икономическото партньорство след Брекзит. \r\n*** Как беше разкрита руската шпионска мрежа, пише британският вестник  The Independent . \r\nEдин от ключовете за идентифициране на двамата мъже, за които се твърди, че са отговорни за отравянето в Солсбъри, е откриването на следи от „Новичок“  в тяхната хотелска стая в Лондон, подобно на  доказателствата  за т. нар. „полониева пътека“, оставена от двамата мъже, обвинени в убийството на Александър Литвиненко преди 12 години. \r\nАгенциите за сигурност заключиха доста рано в разследването, че атаката срещу бившия руски разузнавач Сергей Скрипал и дъщеря му Юлия е била извършена от хора, които са пристигнали в страната от чужбина, а не от такива, които живеят във Великобритания. \r\nПроверката на имената на пътниците на авиокомпании се фокусира върху онези, които идват от Русия за необичайно кратки посещения, а две от имената, които излязоха, бяха тези на Александър Петров и Руслан Боширов. \r\nТе са влезнали от Москва до летище Гетуик в Лондон с  полет на Аерофлот на 2 март, два дни преди нападението и са излетели от летище Хийтроу вечерта, след отравянето на бившия руски агент и дъщеря му. \r\nПроследявайки движението им във Великобритания, проверявайки 11 000 часа кадри за видеонаблюдение, довели до двузвездния хотел City Stay в източен Лондон. \r\nЗа разлика от Андрей Луговой и Дмитрий Ковтун, заподозрени за отравянето на Литвиненко, сега заподозрените лица за случая в Солсбъри почти сигурно използват фалшиви имена, въпреки че руските паспорти, с които пътуваха, са били истински, пише изданието. \r\n*** При нов референдум в полза на оставане в ЕС биха гласували 59% от британците, пише лондонският вестник  Evening Standard . \r\nБританците ще гласуват 59% срещу 41% в полза на \"Оставане\", ако се проведе втори референдум за Брекзит, според ново проучване. \r\nПроучването на общественото мнение, разкрито в сряда, е най-високо регистрираната подкрепа за членство в ЕС в такова проучване след гласуването през 2016 г. \r\nКонстатациите са публикувани в доклад, ръководен от академичните среди в сряда, от изследователските органи NatCen и \"Великобритания в променящата се Европа\", които са отговорни за пет подобни проучвания след референдума. \r\nБлизо 2048 души са интервюирани между 7 юни и 8 юли. Авторът на доклада, експертът по изборите Джон Къртис, добави предупреждение, като заяви, че техният панел от интервюирани съобщават, че са гласували 53% в полза на \"Оставане\" в първоначалното гласуване - по-висок процент, отколкото в действителното гласуване. \r\nНа 23 юни 2016 г. 52% от избирателите подкрепиха напускането на ЕС, докато 48% подкрепиха оставането. Много проучвания на общественото мнение направиха грешни прогнози за резултата. \r\n\"Но все пак сегашният резултат означава, че очевидно е имало шест процента промяна от „Напускане“ към „Оставане“, по-голяма от тази, регистрирана от която и да е от предишните анкети, и цифра, която очевидно сочи към 54% „Оставане“ при  гласуване  във втори референдум, който би се провел сега. \", заяви Къртис.", "date": "2018.09.06", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/06/2563858/ria-novosti-v-rezultat-na-silnoto-zemetresenie-v-yaponiya-sa-postradali-110-dushi-a-19-sa-v-neizvestnost-edin-e-zaginal.html", "text": "В резултат на земетресение с магнитуд 6.6, което стана на най-северния японски остров Хокайдо, 110 души бяха ранени, 19 се водят за  изчезнали, а един е загинал, съобщи NHK , цитирана от  РИА Новости . \r\nВ село Ацума се е активизирало свлачище  в резултат на труса и не е известно местонахождението на 19 души Един човек в град Томакомай е в критично състояние. Има повредени постройки. \r\nНа острова поради мащабно спиране на електроенергията близо три милиона абонати останаха без електричество.  Юлиян Марков", "date": "2018.09.06", "title": "РИА Новости: В резултат на силното земетресение в Япония са пострадали 110 души, а 19 са в неизвестност, един е загинал"}
{"url": "http://www.focus-news.net/news/2018/09/06/2563859/afp-raketa-izstrelyana-ot-yemen-e-svalena-v-sauditska-arabiya-26-sa-raneni.html", "text": "Ракета, изстреляна от Йемен е свалена в Саудитска Арабия, като 26 са ранени от шрапнел от взривената ракета, предава  AFP . \r\nСаудитска Арабия свали балистична ракета, изстреляна от бунтовниците хути в Йемен в сряда, като шрапнелът от ракетата рани 26 души, съобщи коалицията, ръководена от Рияд, която се бори с бунтовниците. \r\nДве деца са сред ранените от ракетата, която беше свалена над южния саудитски град Наджран, се казва в изявлението, публикувано от саудитските държавни медии. \r\nПодкрепяните от Иран хути  през последните месеци засилиха ракетните атаки срещу Саудитска Арабия, които Рияд обикновено заявява, че прихваща. \r\nБунтовниците заявиха, че  ракетата е била насочена към лагер на Саудитската национална гвардия в граничния град. \r\nДосега хутите са изстреляли повече от 185 ракети срещу Саудитска Арабия от 2015 година насам, откогато Кралството оглави коалиция срещу тях в стремеж да върне на власт официално избрания президент на Йемен. Гражданската война в Йемен е отнела живота на повече от десет хиляди души.  Юлиян Марков", "date": "2018.09.06", "title": "AFP: Ракета, изстреляна от Йемен е свалена в Саудитска Арабия, 26 са ранени"}
{"url": "http://www.focus-news.net/news/2018/09/06/2563860/balgariya-i-indiya-vazstanoviha-politicheskite-ikonomicheskite-i-priyatelskite-si-vzaimootnosheniya-sled-15-godishen-zastoy-obzor.html", "text": "По покана на българския държавен глава, президентът на Република Индия е на държавно посещение у нас, което ще продължи до 6 септември. Това е първото посещение на индийски президент в България за изминалите 15 години, с което се възстановява политическият диалог на най-високо равнище между България и Индия. В присъствието на двамата президенти в Гербовата зала на „Дондуков“ 2 бяха подписани двустранни документи - Програма за сътрудничество в областта на науката и технологиите за периода 2018-2021 г., Меморандум за сътрудничество в областта на туризма и Меморандум за разбирателство между Индийския съвет за културни отношения и СУ „Св. Климент Охридски“ за гост-преподавател по хинди. Според българския президент Румен Радев  възстановяване на отношенията е изключително важно за развитие на сътрудничество между двете държави.   \r\nФокус в срещата бяха обсъждане на перспективите в области като търговия, икономика, инвестиции, туризъм и културен обмен. След двустранно подписване на договорите Румен Радев изтъкна, че Република Индия винаги е била приятелски настроена към България, а също така е страна, която се е оформила като глобален фактор в световната икономика. Държавният глава каза, че Индия е страна със сериозна тежест в международните отношения, и това най-вече е така, заради конструктивната външна политика, която води в дух на диалог, мир, добросъседство и борба с глобалния тероризъм. При срещата на двамата президенти стана ясно още, че по-късно през деня ще представят значителен бизнес форум от 300 компании, като се очаква подписване на важни договори, браншови и регионални споразумения. По думите му тези споразумения са значителни, защото те са в областта на науката и технологиите, образованието, туризма, които допринасят за интензифициране на контактите между нашите двата народа. Радев каза също, че двамата президенти обсъждат откриване на директна авиолиния, която да свързва двете страни. Според  президента на Република Индия Рам Натх Ковинд взаимоотношенията между двете страни се коренят далеч назад в историята. По думите му върху тази солидна основа трябва да се изгради едно съвременно партньорство, основано на споделени демократични ценности и ангажимент към глобалния мир и сигурност. Той също е съгласен с президента Радев, че трябва значително да се подобрят икономическите партньорства между двете страни. При срещата на двамата държавни глави стана ясно, че индийските компании  искат да дадат своя принос за българския пазар. По думите му  страната ни може да бъде ключов партньор на Индия в сектора на отбраната, както и в областта на технологиите, логистиката, инфраструктурата. Ковинд изтъкна, че с удоволствие е подписал меморандумите за насърчаване на икономическо партньорство между „Инвест Индия“ и Българската агенция за инвестиции. \r\nПосещението на президента Рам Натх Ковинд  ще продължи до 6 септември, като в програма му е включена и среща с министър-председателя Бойко Борисов. В България той е придружаван от съпругата си Савита Ковинд  и 65-членна бизнес делегация. По-късно те ще имат възможност да се запознаят с културно и историческо наследство на страната ни в Националния исторически музей. \r\nДаяна ДЮЛГЕРОВА", "date": "2018.09.06", "title": "България и Индия възстановиха политическите, икономическите и приятелските си взаимоотношения след 15-годишен застой (ОБЗОР)"}
{"url": "http://www.focus-news.net/news/2018/09/06/2563850/the-guardian-spored-britanski-deputat-mishel-barnie-e-narekal-plana-na-tereza-mey-za-brekzit-martav.html", "text": "Според британския депутат от партията на лейбъристите Стивън Кинок главният преговарящ на ЕС  Мишел Барние е нарекъл плана на британският премиер Тереза Мей за Брекзит „мъртъв“, пише британският ежедневник  The Guardian . \r\nДепутатът от лейбъристите Стивън Кинок разкри, че в разговорите тази седмица Барние обяви предложенията на премиера за \"мъртви\" и заяви,че в  Обединеното кралство има генерално недоразумение за това как функционира единният пазар. \r\n„Мога да ви кажа абсолютно, недвусмислено, без да имате съмнение, че планът е мъртъв. Мишел Барние разкри, че  този план  е напълно неприемлива за ЕС \", каза Кинок. \r\nТой настоя  пред министъра за Брекзит Доминик Рааб и съветника за Брекзит  на премиера Оли Робинс, който се срещна с Европейската комисия в сряда, да приемат, че позицията на Брюксел не е просто \"дрънкане на оръжия\" като тактика на преговорите. \r\nБил Кеш, ветеранът евроскептик от консерваторите, заяви пред комисията, че планът на премиера трябва да бъде \"спасен от мъките\", тъй като не удовлетворява \"практически никой\", докато бившият министър Дейвид Джоунс пита защо правителството \"бие този мъртъв кон\". \r\nСтефан де Ринк, старши съветник на Барние, обаче, хвърли на  правителството  спасително въже, когато в сряда вечерта  изрази съмнения за твърденията, че Брюксел смята, че  планът  е съвсем негоден, въпреки че не отрече, че има проблеми. \r\nТой написа в социалната мрежа „Туитър“: \"Мишел Барние всъщност каза, че планът има положителни елементи, като посочи  сигурността и външната политика и Зоната за свободна търговия като общ подход на икономическото партньорство след Брекзит.  Юлиян Марков", "date": "2018.09.06", "title": "The Guardian: Според британски депутат Мишел Барние е нарекъл плана на Тереза Мей за Брекзит „мъртъв“"}
{"url": "http://www.focus-news.net/news/2018/09/06/2563853/evening-standard-pri-nov-referendum-v-polza-na-ostavane-v-es-biha-glasuvali-59-ot-britantsite.html", "text": "При нов референдум в полза на оставане в ЕС биха гласували 59% от британците, пише лондонският вестник  Evening Standard . \r\nБританците ще гласуват 59% срещу 41% в полза на \"Оставане\", ако се проведе втори референдум за Брекзит, според ново проучване. \r\nПроучването на общественото мнение, разкрито в сряда, е най-високо регистрираната подкрепа за членство в ЕС в такова проучване след гласуването през 2016 г. \r\nКонстатациите са публикувани в доклад, ръководен от академичните среди в сряда, от изследователските органи NatCen и \"Великобритания в променящата се Европа\", които са отговорни за пет подобни проучвания след референдума. \r\nБлизо 2048 души са интервюирани между 7 юни и 8 юли. Авторът на доклада, експертът по изборите Джон Къртис, добави предупреждение, като заяви, че техният панел от интервюирани съобщават, че са гласували 53% в полза на \"Оставане\" в първоначалното гласуване - по-висок процент, отколкото в действителното гласуване. \r\nНа 23 юни 2016 г. 52% от избирателите подкрепиха напускането на ЕС, докато 48% подкрепиха оставането. Много проучвания на общественото мнение направиха грешни прогнози за резултата. \r\n\"Но все пак сегашният резултат означава, че очевидно е имало шест процента промяна от „Напускане“ към „Оставане“, по-голяма от тази, регистрирана от която и да е от предишните анкети, и цифра, която очевидно сочи към 54% „Оставане“ при  гласуване  във втори референдум, който би се провел сега. \", заяви Къртис.  Юлиян Марков", "date": "2018.09.06", "title": "Еvening Standard: При нов референдум в полза на оставане в ЕС биха гласували 59% от британците"}
{"url": "http://www.focus-news.net/news/2018/09/06/2563862/troyno-ubiystvo-v-samokov-obzor.html", "text": "В сряда около 13.45 часа в полицията постъпва сигнал за простреляни жена и дете в Самоков. На адреса незабавно се изпращат  служители на РУ - Самоков и Спешна помощ, които установяват три лица.  Намерена е мъртва 33-годишната жена, освен нея на място е загинало и 15-годишно момче, а в болницата малко по-късно губи живота си и настаненото 12-годишно дете. В хода на предприетите издирвателни действия след тежкия криминален инцидент в Самоков, се установява  самоличността на извършителя - мъж на 52 години. В рамките на предприетите съвместни действия на служители на ГД \"Национална полиция\", ОДМВР-София, СДВР и РУ-Самоков, мъжът е локализиран в местността Щъркелово гнездо и скоро след това открит самопрострелял се.  \r\nНа брифинг директорът на ОДМВР – София комисар Николай Спасов уточни, че мотивът е битов семеен скандал и че има множество свидетели, които се разпитват. Комисар Спасов обясни, че извършителят на тройното убийство  е притежавал законно оръжие и най-вероятно е бивш пожарникар, като се знае до момента за него, че работи в градския транспорт в София. В отговор на въпрос дали има опасност от размирици, заради струпване на роми в махалата, началникът на РУ – Самоков гл. инсп. Васил Попов обясни, че нещата са под контрол и не бива да има никакви притеснения за ескалиране на социално напрежение. \r\nДеница КИТАНОВА", "date": "2018.09.06", "title": "Тройно убийство в Самоков (ОБЗОР)"}
{"url": "http://www.focus-news.net/news/2018/09/06/2563861/pregled-na-mezhdunarodnite-novini-do-6-chasa-agentsiya-fokus.html", "text": "Генералният секретар на НАТО Йенс Столтенберг пристигна в сряда вечерта на официална визита в Македония. Това е първото му посещение, откакто Скопие получи покана за започване на преговори за членство в Алианса и втора от началото на годината, предава  македонската електронна медия „А1 Он“ . \r\nГенералният секретар на Северноатлантическата организация пристигна на Международното летище в Скопие, където бе посрещнат от министъра на отбраната на Македония Радмила Шекеринска. \r\n„За първи път ни се случва в една година да ни посети два пъти генерален секретар на НАТО, а сме страна, която все още не е страна-членка на Алианса. Светът наистина цени това, което се случва в Република Македония и дава силна подкрепа за нашите две стратегически цели  - членство в ЕС и членство в НАТО“, заяви Шекеринска преди пристигането на Столтенберг. \r\n***  Както се разбра, президентът на САЩ Доналд Тръмп отложи за след междинните американски избори и следващите парламентарни избори в Израел „Окончателната сделка“ – мирният план за Близкия Изток и според най-новото проучване, евреите са изключително песимистични относно шансовете за постигане на мир през новата еврейска година 5779-а, която започва в неделя през нощта, пише  израелското издание The Jerusalem Post . \r\nСъгласно ежемесечния Peace Index Poll на Израелския институт за демокрация и Университета в Тел Авив, 89% от евреите виждат „шансовете през започващата скоро година да има позитивен пробив в израелските отношения с палестинците“ като много ниски. Според данните от анкетата и арабите споделят песимизма, като 71% от тях отговарят, че шансовете за мир са минимални. \r\nThe Peace Index пита израелтяните дали подкрепят решението за две държави на израело-палестинския конфликт от 1999 година насам. Подкрепата рядко е преминавала под 50%, като това се случва обикновено след края на военни действия. \r\nНо когато бъдат попитани: „Подкрепяте ли, или не, в момента подписването на мирен договор по формулата за две държави – два народа?“ – само 47% от евреите казват „да“ и 46% кават „не“. Сред израелтяните, определящи себе си като десни, едва 25% са за две държави. 70% от центристите подкрепят това решения, а 91,5% от самоопределящите се като леви са в полза на решение за две държави. \r\n*** Тревожно е ако някой в Прищина и Белград говори за война, заявява косовския президент Хашим Тачи, цитиран от македонското електронно издание  “МКД“ . \r\n„Не вярвам, че той (Вучич - б.ред)) има някакви симпатии към мен, но аз съм избран за президент. Ако аз и той говорим за мир, в това няма нищо лошо \", каза Тачи и добави:\" Ако някой в Прищина и Белград говори за война тогава трябва да бъдем загрижени \". \r\nТой е уверен, че нито Косово ни Сърбия няма да бъдат част от Европейския съюз, ако не постигнат окончателно споразумение за нормализиране на отношенията, и посочи, че няма определен срок за постигане на споразумение, но че има очаквания това да се случи до пролетта. \r\nСлед постигането на окончателното споразумение Тачи очаква добри отношения със Сърбия. \r\n\"Знам, че ще бъде трудно да се постигне споразумение, почти невъзможно, но аз виждам светлина в края на тунела\", каза Тачи и добави, че е наясно, че в Косово и в Сърбия има много, които са против споразумение, и че ще бъде трудно да се обсъжда. \r\nТой обаче смята, че е важно да се възползват от възможността и да се постигне споразумение, тъй като, според него, ако се пропусне този момент се рискува Косово да остане на дъното на интереса на Европейския съюз, без членство и в други международни институции. \r\n*** Израел затваря посолството си в Асунсион в отговор на парагвайското решение да върне обратно посолството си от Ерусалим в Тел Авив, предава  AFP . \r\nПалестинските власти реагираха, като решиха да \"отворят\" незабавно посолството в столицата на Парагвай Асунсион, каза министърът на външните работи Рияд ал Малики, според официалната информационна агенция Wafa. \r\nНовият президент на Парагвай Марио Абдо Бенитес, който встъпи в длъжност в средата на август, реши да върне посолството \", за да допринесе за засилване на регионалните и международните дипломатически усилия, целящи постигането на широк, справедлив и продължителен мир в Близкия изток\" каза правителството. \r\n\"Израел гледа  с изключителна сериозност на  необичайното решение на Парагвай, което ще засенчи двустранните отношения\", заяви офисът на Нетаняху в социалната мрежа „Туитър“. \r\nОригиналното решение за преместване на посолството от Тел Авив в Ерусалим бе взето от предшественика на Абдо Бенитес Хорацио Картес малко след като президентът Доналд Тръмп обяви, че САЩ ще преместят своето посолство в Ерусалим. \r\nКартес дори се присъедини към Нетаняху на церемонията по откриването на новото посолство в Ерусалим през май. \r\nАбдо Бенитес вече беше избран за президент и оспори решението, като се оплака, че не са консултирали решението с него. \r\n*** Партията на Рамуш Храдинай \"Алианс за бъдещето на Косово\" бойкотира заседанието на парламента, свикано от опозицията, съобщава македонското електронно издание  A1 On \r\nНа свиканата от опозицията сесия се предвиждаше обсъждане на предложение за резолюция за ограничаване на преговорния мандат на президента Хашим Тачи и да се забрани обсъждането на размяна на територии. \r\nОт партията на Харадинай са отговорили,че тяхното решение е в отговор на решението на опозицията да не участва в  заседанието, на което партията на Харадинай искаше да бъде избран нов преговорен екип, като ги обвиниха, че тяхната позиция е като тази на Сръбската листа, която работи за интересите на Белград. \r\n*** Най-малко 20 души, включително двама журналисти, които са отишли на мястото на произшествието, бяха убити и около 70 ранени в сряда при двоен бомбен атентат на спортен клуб в шиитски квартал в Кабул, съобщиха афганистанските власти, цитирани от  AFP . \r\n„Ислямската държава“ пое отговорност за бомбените нападения, чрез своята информационна агенция Amaq. Талибаните отрекоха участие в атентата. \r\nПървата експлозия е станала около 18:00 часа местно време (16:30 българско време) в шиитския квартал Дащи Барчи в западната част на столицата, според говорител на Министерството на вътрешните работи Наджиб Даниш. \r\n\"Експлозията е причинена от атентатор-самоубиец\", каза говорителят на полицията Хашмат Станикзай за АФП. Той се е взривил във спортната зала, където тренират борците, като преди това е убил охраната. Атентатът е последван от взрив на кола-бомба, която се взривила, когато на мястото са пристигнали спасители, полиция и журналисти. \r\n*** Четирима души загинаха при катастрофа на хеликоптер в Чешката република, предава  AFP . \r\nЧетирима души, сред които един чешки гражданин и трима чужденци са загинали в сряда, когато хеликоптерът, в който се намираха се разби в района на фабрика в Западна Чехия, съобщи местната полиция. \r\nЧешката информационна агенция ЧТК заяви, че се смята, че чуждестранните жертви вероятно са тайландски граждани. \r\nЧетириместният хеликоптер Robinson R44-Raven се разби в индустриална зона в предградие на град Пилзен. \r\n\"Сред жертвите има трима чужденци - двама мъже и една жена\", каза говорителката на местната полиция Дана Ладманова. \r\n*** При нов референдум в полза на оставане в ЕС биха гласували 59% от британците, пише лондонският вестник  Evening Standard . \r\nБританците ще гласуват 59% срещу 41% в полза на \"Оставане\", ако се проведе втори референдум за Брекзит, според ново проучване. \r\nПроучването на общественото мнение, разкрито в сряда, е най-високо регистрираната подкрепа за членство в ЕС в такова проучване след гласуването през 2016 г. \r\nКонстатациите са публикувани в доклад, ръководен от академичните среди в сряда, от изследователските органи NatCen и \"Великобритания в променящата се Европа\", които са отговорни за пет подобни проучвания след референдума. \r\nБлизо 2048 души са интервюирани между 7 юни и 8 юли. Авторът на доклада, експертът по изборите Джон Къртис, добави предупреждение, като заяви, че техният панел от интервюирани съобщават, че са гласували 53% в полза на \"Оставане\" в първоначалното гласуване - по-висок процент, отколкото в действителното гласуване. \r\nНа 23 юни 2016 г. 52% от избирателите подкрепиха напускането на ЕС, докато 48% подкрепиха оставането. Много проучвания на общественото мнение направиха грешни прогнози за резултата. \r\n\"Но все пак сегашният резултат означава, че очевидно е имало шест процента промяна от „Напускане“ към „Оставане“, по-голяма от тази, регистрирана от която и да е от предишните анкети, и цифра, която очевидно сочи към 54% „Оставане“ при  гласуване  във втори референдум, който би се провел сега. \", заяви Къртис. \r\n*** В резултат на земетресение с магнитуд 6.6, което стана на най-северния японски остров Хокайдо, 110 души бяха ранени, 19 се водят за  изчезнали, а един е загинал, съобщи NHK , цитирана от  РИА Новости . \r\nВ село Ацума се е активизирало свлачище  в резултат на труса и не е известно местонахождението на 19 души Един човек в град Томакомай е в критично състояние. Има повредени постройки. \r\nНа острова поради мащабно спиране на електроенергията близо три милиона абонати останаха без електричество. \r\n*** Ракета, изстреляна от Йемен е свалена в Саудитска Арабия, като 26 са ранени от шрапнел от взривената ракета, предава  AFP . \r\nСаудитска Арабия свали балистична ракета, изстреляна от бунтовниците хути в Йемен в сряда, като шрапнелът от ракетата рани 26 души, съобщи коалицията, ръководена от Рияд, която се бори с бунтовниците. \r\nДве деца са сред ранените от ракетата, която беше свалена над южния саудитски град Наджран, се казва в изявлението, публикувано от саудитските държавни медии. \r\nПодкрепяните от Иран хути  през последните месеци засилиха ракетните атаки срещу Саудитска Арабия, които Рияд обикновено заявява, че прихваща. \r\nБунтовниците заявиха, че  ракетата е била насочена към лагер на Саудитската национална гвардия в граничния град. \r\nДосега хутите са изстреляли повече от 185 ракети срещу Саудитска Арабия от 2015 година наса, откогато Кралството оглави коалиция срещу тях в стремеж да върне на власт официално избрания президент на Йемен. Гражданската война в Йемен е отнела живота на повече от десет хиляди души.", "date": "2018.09.06", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/09/06/2563864/predsedatelyat-na-ns-tsveta-karayancheva-i-dnes-saedinenieto-ostava-simvol-na-patriotichen-i-revolyutsionen-podem.html", "text": "133 години по-късно Съединението – това свято общонародно дело, си остава символ на патриотичен и революционен подем. Това заяви в град Съединение председателят на Народното събрание Цвета Караянчева, съобщиха от пресцентъра на  Народното събрание . Заедно с народни представители от Пловдив и областта тя участва в тържествената заря-проверка в град Съединение по случай 133-ата годишнина от Съединението на Княжество България и Източна Румелия по покана на кмета на общината Атанас Балкански. Председателят на парламента поздрави почетните роти, прие рапорта на командващия зарята и произнесе слово по повод годишнината.  \r\nПо думите на Цвета Караянчева Съединението е венец на вековните усилия на българския народ да строши оковите на робството, свидетелство, че стигат „народните мишци и Божията воля“, за да се съберат в едно раздробените български земи. Тя отбеляза, че седем години разделят подписването на Сан-Стефанския мирен договор от пукота на първите пушки на северния бряг на Марица, които известяват, че Източна Румелия се присъединява към независимото Княжество България. В тия броени години е стаена чутовна енергия, възкресила възрожденския плам и комитетския ентусиазъм на апостолите от 1876-та, допълни председателят на парламента. Стамболов и Каравелов, генерал Данаил Николаев и Захари Стоянов, Чардафон и Капитан Райчо и стотици знайни и незнайни сподвижници – вдъхновители на Съединението извършват безкръвно епохално дело, отечествена мисия, която няма нужда от родни „верноподаници“ и чужди покровители, а само от заклети родолюбци, заяви Цвета Караянчева.  \r\nСъединението не е заслуга на князе и дипломати, на консули и министри, а на целокупния български народ, който изнася пред цяла Европа урок по национално единство, подчерта председателят на парламента.  \r\nТържествата в град Съединение започнаха с панихида в памет на голямоконарците – участници в Съединението. За отбелязването на годишнината беше изнесено знамето на голямоконарската чета и с литийно шествие беше пренесено до площад “Съединение”.", "date": "2018.09.06", "title": "Председателят на НС Цвета Караянчева: И днес Съединението остава символ на патриотичен и революционен подем"}
{"url": "http://www.focus-news.net/news/2018/09/06/2563867/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще има променлива облачност и на отделни места, главно в източните райони ще има превалявания. Ще духа до умерен северозападен вятър. Максимални температури между 25° и 30°, в София около 25°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nОбласт Бургас: \r\nДвижението от км  308+107 до км 359+475 в участъка Деветак-Ветрен се извършват ремонтни дейности – косене на тревни площи.Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ \"Хемус\" от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nДвижението по АМ \"Хемус\" от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 20.09.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание , поради извършване на ремонтни дейности по пътното платно. Движението се регулира с пътни знаци и сигналисти на място Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5  / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 07.09.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 07.09.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 е в една лента, поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988  до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Велико Търново – Горна Оряховица от км 49+610 до км 49+730 поради изграждане на водопровод. Срок до 20.09.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-16: Движението по път II-16 с. Ребърково – гр. Своге в участъка с. Ребърково – с. Елисейна от км 0+000 до км 22+540 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок: 10.09.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 10.09.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-16: Движението по път II-16 с. Ребърково – гр. Своге в участъка с. Ребърково – с. Елисейна от км 0+000 до км 22+540 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок: 10.09.2018 г. \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-27: Движението по път Владимирово-Добрич от км 49+00 до км 70+00 се осъществява с повишено внимание поради ремонтни дейности на асфалтовата настилка. Движението се регулира със сигналисти. Срок 15.09.2018 г. \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-2702: Движението по път Одринци-Ведрина в участъка от км 0+000 до км 9+000 сe осъществява с повишено внимание, поради ремонтни дейности на асфалтовата настилка. Движението е регулирано със сигналисти. Срок 15.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 07.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Бабино – Бобов дол в участъка от км 27+000 до км 27+200 се осъществява в една лента поради, локални ремонтни дейности на асфалтовата настилка. Сигнализирано с пътни знаци. Срок до 07.09.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут през с. Конче – с. Токачка – гр. Крумовград. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 15.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 15.09.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок: 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 15.09.2018 г. \r\nПът ІIІ-1011: Движението по път ІІІ-1011 Владимирово – Мадан – Септемврийци е ограничено за МПС над 10 т поради извършване на ремонтни дейности на водосток при км 6+323. \r\nОбходен маршрут: път ІІІ-101 Владимирово – Лехчево – Михайлово; път ІІІ-133 Михайлово – Септемврийци и обратно. Срок до 20.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 12.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента, поради ремонтни дейности. Срок до 07.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 14.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-3006: Движението по път III-3006 Глава – Лепица в района на с. Глава от км 8+000 до км 9+200 се осъществява с повишено внимание поради изсичане на храсти и млада гора. Срок до 06.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІ-21: Движението по път ІІ-21 Русе – Силистра в участъка разклон с. Айдемир – с. Калипетрово от км 104+000 до км 105+000 се осъществява двупосочно в една лента поради ремонт на пътно съоръжение. Движението в района се регулира от сигналисти и пътни знаци. Срок до 11.09.2018 г. \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание, поради монтаж на СПО. Срок до 09.09.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 07.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 07.09.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706/Ябланово – Тича/, участъка с.Ябланово – с.Филаретово от км 7+500 до км 14+700 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Срок 28.09.18 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108 . Движението се осъществява двупосочно в платното посока АМ „Хемус“. Срок 13.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 10.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.06", "title": "Актуална пътна обстановка"}
{"url": "http://www.focus-news.net/news/2018/09/06/2563868/predstoyashti-sabitiya-v-stranata-za-6-septemvri-agentsiya-fokus.html", "text": "*** \r\nОт 20.30 часа на площад „Съединение“ държавният глава Румен Радев ще участва в честванията по повод 133 години от Съединението на Княжество България и Източна Румелия. В 21.00 часа президентът ще произнесе слово.  \r\n*** \r\nОт 11.30 часа пред Мавзолея-костница на княз Александър І Батенберг на бул. „Васил Левски” №81 ще се проведе тържествено честване на 133-тата годишнина от Съединението на Източна Румелия с Княжество България. \r\n*** \r\nОт 9.00 часа на Площада пред Националния стадион „Васил Левски“ японският посланик Н. Пр. Масато Ватанбе ще даде старт на Екиден Маратон.  \r\n*** \r\nВ 11.30 часа на пл. „Акад. Николай Хайтов“ ще започне празничен концерт на Танцова формация „Етноритъм“. \r\n*** \r\nОт 10.00 часа на площад „Мите Марков“ пред паметника на Македоно-Одринското опълчение ще се проведе тържественият ритуал по полагане на цветя в знак на признателност към делото на героите, довели до акта на обединение на нацията. \r\n*** \r\nОт 10.00 часа ще се проведе военен ритуал по тържествено издигане на националното знаме на площад „Атанас Сиреков”. Ще бъде отслужена заупокойна молитва и ще се състои военен ритуал по полагане на венци и цветя на паметника на 24-ти Черноморски полк пред сградата на Военен клуб - Бургас с участието на представителна част на ВМС от гарнизон Бургас.  \r\n*** \r\nВ 10.30 часа пред Паметника на 24-ти Черноморски пехотен полк (до Военен клуб - Бургас) ще бъде отслужена заупокойна молитва в памет на всички герои, дали живота си в борбата за Съединението на Княжество България с Източна Румелия. Ще бъдат положени венци и цветя на признателност към всички, паднали в Сръбско-българската война от 1885 г., довела до Съединението на България.  \r\n*** \r\nОт 11.00 часа на пл. \"Атанас Сиреков\" жителите и гостите на града ще могат да се включат в Празнично надиграване с участието на Клуб за български народни танци \"Чанове\" - Бургас.  \r\n*** \r\nОт 09.30 часа ще се състои ритуал по полагане на венци и цветя на паметната плоча на Княз Александър І Батенберг, с участието на командири на военни формирования от гарнизон Варна, Представителния духов оркестър на ВМС и почетен караул от ВВМУ „Н. Й. Вапцаров”. Следва шествие до паметника на приморци, загинали в Сръбско-българската война през 1885 г., където ще се състои ритуал за отдаване почит към загиналите във войните за Съединението на България и полагане на венци и цветя. \r\n*** \r\nОт 9.50 часа от Паметната плоча на княз Александър Батенберг ще тръгне шествие по бул. „Мария Луиза“ до Паметника на загиналите в Сръбско-българската война. \r\n*** \r\nОт 10.00 часа пред Паметника на загиналите в Сръбско-българската война ще се състои заупокойна молитва и полагане на венци с военен ритуал. \r\n*** \r\nОт 18.00 часа на входа на Морската градина е организиран Концерт на Представителния духов оркестър на Военноморските сили. \r\n***  \r\nОт 10.30 часа пред сградата на Община Велико Търново ще започне честване на Деня на Съединението на Княжество България и Източна Румелия. Програмата включва военен ритуал за издигане на националното знаме на Република България, празнично слово на кмета инж. Даниел Панов, литературна композиция за Съединението.  \r\n***  \r\nОт 10.50 часа пред паметник „Майка България“ ще бъде отслужен Празничен благослов, последван от  полагане на венци и цветя в знак на признателност.  \r\n***  \r\nОт 11.15 часа по улица „Васил Левски“ ще премине почетния караул от НВУ „Васил Левски“ в тържествен марш.   \r\n***  \r\nОт 21.30 часа от площад „Цар Асен I“ може да бъде наблюдаван Аудио-визуален спектакъл „Царевград Търнов – звук и светлина“.  \r\n***  \r\nОт 12.00 часа в Клуб „Българско войнство“ ще бъде открита изложба „Български знаци, ордени и медали“, посветена на 140 г. от Освобождението на България и 100 г. от създаването на Химически войски в България. \r\n*** \r\nВ 11.00 часа пред паметника на Скърбящия воин ще започне тържествената церемония по случай 133 години от Съединението на България.  \r\n*** \r\nОт 11.00 часа Историческият музей ще отбележи 330 години от избухването на Чипровското въстание от 1688 г. с благодарствен молебен и празник на Гушовския манастир. По-късно вечерта пред останките от католическата катедрала в града ще бъде отслужена и литургия от католически свещеници за загиналите във въстанието. Ще бъде представена и възстановка на сцени от Чипровското въстание. \r\n*** \r\nОт 10.00 часа пред паметника на загиналите във войните за национално обединение с военен ритуал и тържествена церемония Община Враца ще отбележи 133 години от Съединението на Княжество България с Източна Румелия. Честването ще продължи с концерт на духов оркестър при НЧ „Развитие 1869” от 11.30 часа в градинката пред пощенската палата. Част от празника е и концерт на Симфониета Враца, който ще се състои на 7 септември от 19.00 часа в Градската концертна зала. \r\n*** \r\nОт 11.00 часа в с почетен караул и поднасяне на венци и цветя представителен блок от военното формирование 22 790 ще чества празника пред „Паметния знак на загиналите във войните“. \r\n*** \r\nОт 18.00 часа на площад „Македония“ ще се проведе концерт на Ансамбъл „Пирин“ по повод 133 години от Съединението.  \r\n*** \r\nПрез целия ден ще се полагат цвета на паметника на Захари Стоянов по повод 133 години от Съединението на Княжество България и Източна Румелия.  \r\n*** \r\nОт 11.00 часа на пл. „Свобода“ ще се състои празничен концерт на Духов оркестър - Добрич с диригент Стоян Монов.  \r\n*** \r\nОт 10.15 часа на площад „Свобода“ ще бъдат отбелязани 133 години от Съединението на България. В 10.30 часа ще бъдат поднесени венци и цветя на паметната плоча на Опълченците. От 11.00 часа се организира голямо българско хоро.  \r\n*** \r\nОт 10.30 часа пред паметната плоча на Опълченците ще бъде отбелязана 133-тата годишнина от Съединението на Княжество България с Източна Румелия.   \r\n*** \r\nОт 10.00 часа ще бъде отслужен водосвет за здраве и благоденствие в храм „Св. Йоан Предтеча“ ще бъде отбелязана 133-тата годишнина от Съединението на България.  \r\n*** \r\nОт 11.00 часа на площад \"Велбъжд\" ще се състои тържествено честване на 133-годишнина от Съединението на Княжество България с Източна Румелия.   \r\n*** \r\nОт 11.00 часа на площад „Трети март“ евродепутатът Момчил Неков ще бъде специален гост на откриването на трети национален събор „Млечният път на България през вековете“. \r\n***  В 11.00 часа на централния площад „Константин Величков“ ще бъде издигнат националния флаг по повод 133 години от Съединението, след което започва празнична програма. \r\n*** \r\nОт 11.00 часа пред Двореца на културата с тържествен концерт на Духовия оркестър с диригент Трифон Трифонов ще бъде отбелязана 133-годишнина от Съединението на България. \r\n*** \r\nОт 11.00 часа с участието на представителни подразделения от гарнизон Плевен ще се проведе тържествена церемония пред паметника на загиналите от 4-и пехотен Плевенски полк в Сръбско-българската война в градската градина. \r\n*** \r\nВ 10.00 часа в Катедрален храм „Света Богородица“ Негово Високопреосвещенство Пловдивският митрополит Николай ще отслужи тържествен молебен по случай 133 години от Съединението на България и празника на града. \r\n*** \r\nВ 11.00 часа ще бъдат поднесени венци и цветя пред паметника на Захари Стоянов в Дондуковата градина.  \r\n*** \r\nВ 11.30 часа ще бъдат поднесени венци и цветя пред паметната плоча на майор Райчо Николов. \r\n*** \r\nОт 12.00 часа в зала „Съединение“ на Историческия музей ПФК „Ботев“ ще сключи рамков договор за сътрудничество с културните институции в Пловдив.  \r\n*** \r\nВ 18.30 часа на площад „Централен“ пред Военния клуб ще се състои възстановка на събитията от 6 септември 1885 година от комитет „Родолюбие“. \r\n*** \r\nВ 19.00 часа на площад „Стефан Стамболов“ ще започне празничен концерт на Студентска музикална формация „Жарава“ към ПУ „Паисий Хилендарски“. \r\n*** \r\nОт 19.45 часа в зала „Съединение” на Регионален исторически музей - Пловдив ще бъде открита изложбата „Пловдив в културната история на България”. \r\n*** \r\nОт 20.30 часа на площад „Съединение“ ще се състои тържествената проверка (заря). В нея ще участват представителни блокове от 68-ма бригада „Специални сили“, Сухопътните войски, авиобазите Граф Игнатиево и Крумово, Представителният духов оркестър на ВВС. Ще присъства началникът на отбраната генерал Андрей Боцев.  \r\n*** \r\nОт 10.00 часа пред паметните плочи на участниците в борбата за Национално освобождение Поморие ще почете годишнината от Съединението. Честването ще започне с благодарствен молебен и ще продължи с тържествено слово за празника. Церемонията ще приключи с поднасяне на венци и цветя. Програмата ще продължи от 20.00 часа на пл. „Св. св. Кирил и Методий“, където ще се състои концерт на уникалната група Булгара.  \r\n***   \r\nОт 11.00 часа на пл. „Възраждане“ ще се състои общоградско честване на Съединението и ритуал по поднасяне на венци и цветя.  \r\n***  \r\nОт 11.00 часа пред паметника на Свободата в града Община Свищов организира поклонение по повод 133 години от Съединението на Източна Румелия с Княжество България.  \r\n***   \r\nОт 11.00 часа пред паметника на Цар Борис III в Дунавския парк ще се състои тържествена церемония по случай 133 години от Съединението и отбелязване на 78-годишнината от подписването на Крайовската спогодба за възвръщане на Южна Добруджа към България. \r\n***   \r\nОт 11.00  часа на площад „Хаджи Димитър“ с тържествена церемония, водосвет и концерт Сливен ще отбележи 133 години от Съединението на Княжество България и Източна Румелия. Проявите на площада ще продължат с изпълнения на Младежки танцов ансамбъл „Браво“ при Народно читалище „Хаджи Димитър – 1937“, които ще започнат в 11.45 часа.   \r\n*** \r\nОт 10.30 часа ще се проведе тържествен военен ритуал и поднасяне на венци и цветя пред паметника на защитниците на Стара Загора в парк „Пети октомври“.  \r\n*** \r\nОт 11.00 часа на сцена „Бирхале“ ще бъдат отбелязани 45 години от създаването на Туристически хор „Средногорски звуци“. \r\n*** \r\nОт 11.00 часа в Крън ще се проведе откриването на обновената сграда на Основно училище „Св. Климент Охридски“. \r\n*** \r\nОт 12.30 часа в с. Пряпорец ще бъде отбелязан празникът на селото.  \r\n*** \r\nОт 16.00 часа в село Михайлово ще бъде отбелязан Празникът на сливата.  \r\n*** \r\nОт 16.00 часа в село Остра могила ще бъде отбелязан празникът на селото.  \r\n*** \r\nОт 17.00 часа в парк „Пети октомври“ ще се проведе празничен концерт на Общинския духов оркестър.  \r\n*** \r\nОт 18.00 часа в село Малко Кадиево ще бъде отбелязан празникът на селото. \r\n*** \r\nОт 18.00 часа в Овощник ще бъде открита обновената сграда на Основно училище „Д-р Петър Берон“.  \r\n*** \r\nВ Съединение ще бъдат отбелязани празникът на общината и 133 години от Съединението на България. От 09.30 часа ще бъдат поставени цветя в началото на 43-ти международен мемориален маратон „Съединение“. В 18.30 часа на площада ще се състои вечер на народното творчество с участието на народни танцови състави от Пловдивска област и певчески групи от град Съединение. В 21.30 часа ще започне концерт на оркестър „Тракийско настроение“, с който празничната програма ще завърши. \r\n***   \r\nОт 17.00 часа на площад „Свобода“ ще се състои концерт на Професионален фолклорен ансамбъл „Мизия“. От 18.30 часа на градската видеостена ще бъде прожектиран филмът „Чия е тази песен?“ на изтъкнатата авторка на документално кино Адела Пеева. \r\n*** \r\nОт 09.00 часа в Хасково на площад „Общински“ ще се състои ритуал по издигане на националния флаг, а от 11.00 часа на площад „Свобода” пред паметника на Незнайния воин - ритуал по полагане на венци и цветя с участието на военнослужещи от военното формирование 52 740 от състава на 2-ра механизирана бригада. \r\n*** \r\nОт 9.00 часа на стадион „Хасково“ ще се проведе футболен турнир в памет на Богомил Попов. \r\n*** \r\nОт 9.30 часа на тенис кортове „Хасково“ ще се проведе турнир по тенис на корт. \r\n*** \r\nОт 10.30 часа в зала „Родолюбие“ в РИМ - Хасково ще бъде открита фотоизложба „Хасковци, завършили образованието си в европейски университети в края на XIX век и началото  XX Век“.  \r\n*** \r\nОт 10.00 часа на ул. „Отец Паисий“ ще бъде открита изложба „Властелините на Родопите“.  \r\n*** \r\nОт 17.30 часа в Художествената галерия „Ат. Шаренков“ ще бъде открита изложба на Димитър Рашков.  \r\n*** \r\nОт 18.00 часа на пл. „Свобода“ ще се състои концерт на Групи за стари градски песни „Нежни думи“, „Лотос бял“ и „Детелини“. \r\n*** \r\nОт 19.00 на  пл. „Свобода“ ще се проведе концерт на Представителен ансамбъл за народни песни и танци „Китна Тракия“. \r\n*** \r\nОт 20.00  ОНЧ „Заря“ ще се проведе Концерт на Камерен оркестър Хасково и Рок група „Hangar 42“. \r\n*** \r\nВ град Чирпан пред паметника на Съединението ще има тържествен ритуал по издигане на националния флаг и поднасяне на венци и цветя, в който ще участват военнослужещи от военното формирование 24 620 – Свобода. \r\n*** \r\nОт 10.00 часа пред паметника на загиналите във войните шуменци ще бъдат поднесени венци и цветя по повод Деня на Съединението на Княжество България и Източна Румелия.  \r\n***   \r\n От 10.00 часа пред паметника на загиналите във войните шуменци на пл. „Кристал“ ще се състои тържествено честване на Съединението. \r\n*** \r\nОт 11.00 часа военнослужещите от гарнизон Шумен ще поднесат венци и цветя пред паметника на загиналите във войните шуменци. \r\n*** \r\nОт 11.00 часа пред паметната плоча в местността Марашката кория в селото също ще бъдат поднесени венци и цветя по повод Деня на Съединението на Княжество България и Източна Румелия. \r\n*** \r\nОт 10.10 часа с изпълнения на Ямболския духов оркестър на площада пред Общината ще се проведе тържествено честване на 6 септември – Деня на Съединението. В 10.30 часа е началото на тържествената церемония с ритуал по издигане на националния флаг, празнично слово на кмета и благодарствен молебен. Честването на Съединението ще продължи с шествие по ул. „Г. С. Раковски” – пл. „Освобождение” – ул. „Цар Освободител” до паметника на загиналите за националното ни освобождение, където в 11.00 часа ще бъдат поднесени венци и цветя.", "date": "2018.09.06", "title": "Предстоящи събития в страната за 6 септември (Агенция „Фокус“)"}
{"url": "http://www.focus-news.net/news/2018/09/06/2563871/tass-yaponskiyat-premier-ne-planira-otmyana-na-patuvaneto-si-vav-vladivostok-zaradi-zemetresenieto.html", "text": "Министър-председателят на Япония Шиндзо Абе няма намерение да променя условията на пътуването до Русия, което е насрочено за 10 септември поради земетресението в северната префектура Хокайдо. Това съобщи в четвъртък генералният секретар на кабинета на министрите Йошихиде Суга на пресконференция в Токио, цитиран от  TACC . \r\n\"В момента няма планове за промяна на графика\", каза той. \r\nПремиерът Абе трябва да присъства на Източния икономически форум  от 11 до 13 септември. Както заяви съветникът на руския президент Владимир Путин  Юрий Ушаков вчера, на 10 септември във  Владивосток ще се проведат преговори на японския  премиер и руския президент .  Юлиян Марков", "date": "2018.09.06", "title": "ТАСС: Японският премиер не планира отмяна на пътуването си във Владивосток заради земетресението"}
{"url": "http://www.focus-news.net/news/2018/09/06/2563869/predstoyashti-mezhdunarodni-sabitiya-za-6-septemvri-agentsiya-fokus.html", "text": "*** Министърът на външните работи на Франция Жан-Ив льо Дриан пристига на посещение в Атина, където ще преговаря с колегата си Никос Коцияс \r\n*** Съвместна пресконференция на македонския премиер Зоран Заев и генералния секретар на НАТО Йенс Столтенберг \r\n*** Мисията на МВФ ще посети Украйна \r\n*** Среща между главните преговарящи за Брекзит от страна на ЕС и Великобритания Мишел Барние и Доминик Рааб \r\n*** В сградата на ООН трябва да се проведат преговори между страните в йеменския конфликт \r\n*** Президентът на Франция Еманюел Макрон  и премиерите на Люксембург, Белгия и Нидерландия Ксавие Бетел, Шарл Мишел и Марк Руте ще проведат консултации за формиране на план за бъдещето на Европа \r\n*** Министърът на външните работи на Германия Хайко Маас ще приеме японския си колега Таро Коно \r\n*** Очаква се парламентът на Камбоджа да даде нов петгодишен мандат на премиера Хун Сен \r\n*** Заседание на Съвета за сигурност на ООН по случая \"Скрипал\" \r\n***", "date": "2018.09.06", "title": "Предстоящи международни събития за 6 септември ( Агенция „Фокус“ )"}
{"url": "http://www.focus-news.net/news/2018/09/06/2563863/afp-shte-se-provede-sreshta-mezhdu-severna-i-yuzhna-koreya-v-phenyan-prez-septemvri.html", "text": "Ще се проведе среща между Северна и Южна Корея в Пхенян през септември, предава  AFP . \r\nСевернокорейският лидер Ким Чен-ун ще посрещне президента на Южна Корея Мун Джей-ин в Пхенян между 18 и 20 септември, където лидерите на двете страни от Корейския полуостров ще обсъдят ядреното разоръжаване. \r\nТова ще бъде третата среща между двамата, като предишните две се проведоха  в граничното селище Панминджон в демилитаризираната зона между двете страни. \r\nТова е обявил съветникът по националната сигурност на Южна Корея Чун Ю-йон, които беше на посещение в севернокорейската столица Пхенян, където той се срещна с Ким Чен-ун и му предаде послания от южнокорейския президент Мун Джей-ин. \r\nПо време на срещата Ким Чен-ун е заявил, че той желае сътрудничество със Сеул и Вашингтон за денуклеаризация на полуострова.  Юлиян Марков", "date": "2018.09.06", "title": "AFP: Ще се проведе среща между Северна и Южна Корея в Пхенян през септември"}
{"url": "http://www.focus-news.net/news/2018/09/06/2563865/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.09.06", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/09/06/2563870/nimh-dnes-oblachnostta-nad-stranata-shte-e-promenliva-v-iztochnite-rayoni-shte-ima-prevalyavaniya.html", "text": "Днес облачността над страната ще е променлива и на отделни места, главно в източните райони ще има превалявания. Ще духа до умерен северозападен вятър. Максимални температури между 25° и 30°, в София около 25°. Атмосферното налягане ще се задържи почти без промяна - по-ниско от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Георги Цеков. \r\nПо Черноморието ще бъде ветровито – ще духа умерен северозападен вятър. Облачността ще е променлива и на отделни места ще превали слабо. Максималните температури ще са между 26° и 28°. Температурата на морската вода е 25-26°. Вълнението на морето ще бъде 2-3 бала. \r\nНад планините ще има променлива облачност и на отделни места ще превали краткотраен дъжд. Ще духа умерен северозападен вятър. Максимална температура на височина 1200 метра около 19°, на 2000 метра – около 12°.", "date": "2018.09.06", "title": "НИМХ: Днес облачността над страната ще е променлива, в източните райони ще има превалявания"}
{"url": "http://www.focus-news.net/news/2018/09/06/2563872/otbelyazvame-133-godini-ot-saedinenieto-na-knyazhestvo-balgariya-s-iztochna-rumeliya.html", "text": "България отбелязва 133 години от Съединението на Княжество България с Източна Румелия. В цялата страна са предвидени редица официални прояви и събития, част от които започнаха още на 5 септември в град Съединение. Кулминацията на честванията ще бъде в град Пловдив, където държавният глава ще участва в тържествената церемония на площад „Съединение“ и ще произнесе слово. \r\nПо силата на Берлинския договор от 1878 г. Южна България, наречена по искане на английската дипломация Източна Румелия, е откъсната от възобновената българска държава и включена отново в пределите на Османската империя, макар и с известна автономия. Българското население от областта не се примирява с несправедливите решения на Берлинския договор и незабавно повежда борба против тях. Първоначалният замисъл е присъединяването на областта да стане заедно с присъединяването на другите откъснати от Княжеството български области. След като това се оказва невъзможно, главно поради неподходящата международна обстановка, на преден план излиза задачата да се реализира поне присъединяването само на Източна Румелия. Първите опити за осъществяване на тази задача се предприемат още през 1880 г. През 1884 г. въпросът за присъединяването на Източна Румелия към Княжество България отново излиза на преден план, но и този път не може да бъде решен. Борбата взема организиран характер след учредяването на Българския таен централен революционен комитет (БТЦРК) в Пловдив през февруари 1885 г. Той се нагърбва с изпълнението на задачата само с революционни средства, по примера на дейците на Априлското въстание през 1876 г. През лятото на 1885 г. е избран нов състав на БТЦРК, който, без да се отказва от подготовката на масова революционна борба, издига лозунга за обединение на Южна и Северна България под скиптъра на княз Александър I Батенберг. Предприемат се бързи действия за спечелване на някои командири на Източнорумелийската милиция. Решено е акцията да се проведе към средата на септември 1885 г., но започналите големи демонстрации в някои села и градове стават причина тя да се ускори. Дава се заповед на 5 срещу 6 септември формираните в околните на Пловдив села и градове чети да се отправят към областния център. Сутринта на 6 септември те, заедно с частите на Източнорумелийската милиция, обкръжават конака и арестуват намиращия се в него главен управител – Г. Кръстевич. Вместо да се възползва от дадените му права по силата на Органическия устав и да повика незабавно турски войски от Цариград, Кръстевич, като родолюбец, предпочита да се предаде доброволно. Веднага след провъзгласяването на Съединението е сформирано Временно правителство начело с д-р Г. Странски, което поема управлението на Областта до пристигането на княз Александър I Батенберг. В състава на временното правителство влизат: д-р Г. Странски (председател), д-р Ст. Чомаков (подпредседател) и членове: майор Д. Николаев, майор Д. Филов, майор С. Муткуров, майор Р. Николов, Й. Груев, К. Пеев, д–р Г. Янкулов, Д. Юруков, З. Стоянов, Г. Данчов, Ат. Самоковец и Г. Бенев. За главнокомандващ източнорумелийската милиция е назначен майор Д. Николаев. Присъствието на лица от двете политически партии в Областта, на четирима военни дейци и представител на БТРЦК трябва да покаже на външния свят и особено на Русия, че Съединението е общонародно дело. Веднага след съставянето си, Временното правителство обявява военно положение в Областта и издава заповед за мобилизиране на мъжкото население, годно да носи оръжие. Заедно с това то отправя и покана до княз Александър I Батенберг да поеме управлението на обединена България. Временното правителство просъществува до 9 септември 1885 г., когато в Пловдив пристига князът и възлага функциите му на Комисарство на Южна България.", "date": "2018.09.06", "title": "Отбелязваме 133 години от Съединението на Княжество България с Източна Румелия"}
{"url": "http://www.focus-news.net/news/2018/09/06/2563866/tass-moskva-v-nay-blizko-vreme-shte-zapoznae-sveta-s-istoriyata-na-deloto-skripal.html", "text": "Москва в най-близко време ще запознае света с историята на „Делото Скрипал“, заявиха от руското Министерство на външните работи, цитирано от  TACC . \r\n\"В близко бъдеще отново ще запознаем  международната общност с историята на въпроса.  Ще направим  това в Хага и Ню Йорк . Бъдете сигурни, че на британските опити да се търси повод нови и нови  атаки срещу нас рано или късно ще бъде сложен карай ..\", - отбелязват от Министерството. \r\nРуското външно министерство също така отбеляза, че считат за неприемливи тона на речта на британския премиер Тереза Май за инцидента в Солсбъри и отхвърлят инсинуациите на Лондон. \r\n\"Речта на британския премиер Тереза Мей в британския парламент на 5 септември по така наречения „Случай  Скрипал и инцидента с отравянето на двама британски граждани в Еймсбъри е  формулирано в абсолютно неприемлив тон. Тя съдържа редица категорични обвинения по адрес на Руската федерация, и двамата, както се твърди, наши граждани. Ние решително отхвърляме тези инсинуации\", подчертават от Министерството. \r\nСъщо така се посочва невъзможността на Организацията за забрана на химическите оръжия (ОЗХО) и британската лаборатория в Портън-Даун да  установят  страната на произход на веществото в инцидентите в Солсбъри и Еймсбъри. \r\nМинистерството посочи, че работата по тези химикали в продължение на десетилетия, се провежда  в редица страни, сред които са САЩ, Великобритания, Германия, Швеция, Чехия и Холандия.  Юлиян Марков", "date": "2018.09.06", "title": "ТАСС: Москва в най-близко време ще запознае света с историята на „Делото Скрипал“"}
{"url": "http://www.focus-news.net/news/2018/09/06/2563875/prezidentite-na-balgariya-i-indiya-shte-otkriyat-v-sofiya-pametnik-na-legendarniya-vodach-na-indiyskoto-dvizhenie-za-nezavisimost-mahatma-gandi.html", "text": "Президентите на България и Индия ще открият в София паметник на легендарния водач на индийското движение за независимост Махатма Ганди. Това съобщиха от  прессекретариата на държавния глава . По покана на президента Румен Радев президентът на Индия Рам Натх Ковинд е на държавно посещение в България. Той е придружаван от съпругата си Савита Ковинд.  \r\nДнес президентите на България и Индия ще открият в София паметник на легендарния водач на индийското движение за независимост Махатма Ганди. Церемонията ще започне от 11.00 часа в Южния парк в столицата.  \r\nВ рамките на визитата си в България държавният глава на Индия Рам Натх Ковинд ще проведе среща с министър-председателя Бойко Борисов. Двете президентски двойки ще посетят Националния исторически музей.  \r\nОфициалната делегация, водена от индийския президент, включва министърът на земеделието и селското стопанство Паршотам Рупала, членове на парламента на Република Индия.", "date": "2018.09.06", "title": "Президентите на България и Индия ще открият в София паметник на легендарния водач на индийското движение за независимост Махатма Ганди"}
{"url": "http://www.focus-news.net/news/2018/09/06/2563879/meditsinskiyat-elit-na-evropa-se-sabira-na-deveti-mezhdunaroden-kongres-v-bosna-i-hertsegovina.html", "text": "От днес до 9 септември за девети пореден път Югоизточно-европейският медицински форум (ЮЕМФ) ще събере лекарския елит на Европа на международен конгрес в Босна, Херцеговина и Република Сръбска. Това съобщиха от  Югоизточно-европейския медицински форум . \r\nВ годините форумите на ЮЕМФ се утвърдиха, като значими международни събития, на които се представя високата експертиза на медицинската гилдия, обсъждат се теми свързани със социално-значимите заболявания характерни за югоизточния регион на Европа, актуални въпроси  в областта на здравеопазването, етика и морални принципи в лекарската професия.  \r\nТази година форума се фокусира в приоритетни за Европа теми като репродуктивното здраве, сърдечно-съдовите заболявания, онкология, диабет, детска хирургия, неврология и психиатрия, и други масови незаразни болести и спешни състояния.  \r\nПредстоящият конгрес е сред най-големите форуми за здраве в Европа и платформа, която събира на едно място европейския лекарски елит. Сред гости ще бъдат представители на над 20 медицински асоциации от Европа - Д-р Йошитаке Йококура - президент на Световна медицинска асоциация, Д-р Бернард Майе - вицепрезидент на Постоянния Комитет на Европейските лекари, представители на Министерство на здравеопазването, лекарски камери и съюзи, директори и мениджъри на здравни заведения, представители на академичната и научна общност и др. Българското участие във форума ще бъде силно застъпено - над 150 видни лекари и специалисти, доайени на кардио и детската хирургия, ръководството на Българския Лекарски Съюз, представители на лечебни заведения и други.", "date": "2018.09.06", "title": "Медицинският елит на Европа се събира на Девети международен конгрес в Босна и Херцеговина"}
{"url": "http://www.focus-news.net/news/2018/09/06/2563878/evrodeputatat-momchil-nekov-shte-vzeme-uchastie-v-3-tiya-natsionalen-sabor-mlechniyat-pat-na-balgariya-prez-vekovete.html", "text": "Евродепутатът Момчил Неков ще бъде специален гост на откриването на трети национален събор „Млечният път на България през вековете“. Това съобщиха от  пресофиса на евродепутата . Събитието ще се проведе от 11.00 часа днес на площад „Трети март“ в Луковит. По време на събора Момчил Неков ще се срещне с млекопроизводители и фермери и ще разясни необходимостта да защитят географски указания и защитени наименования за произход, с цел повишаване на тяхната привлекателност, възможност за реализация на пазари и по-добри доходи. Той ще ги информира и за въвеждане на термина за качество „планински продукт“, тъй като това също е опция за осигуряване на по-добра видимост на продукта и осигуряване на пазари.  \r\nСлед приключване на официалната част е предвидено време за разговори с медиите.", "date": "2018.09.06", "title": "Евродепутатът Момчил Неков ще вземе участие в 3-тия национален събор „Млечният път на България през вековете“"}
{"url": "http://www.focus-news.net/news/2018/09/06/2563873/prezidentat-rumen-radev-shte-uchastva-v-tarzhestvenoto-otbelyazvane-v-plovdiv-na-133-godini-ot-saedinenieto-na-balgariya.html", "text": "На 6 септември президентът Румен Радев ще посети Пловдив, където ще участва в честванията по повод 133-тата годишнина от Съединението на Княжество България и Източна Румелия. Това съобщиха от  прессекретариата на държавния глава . В 20.30 часа държавният глава ще участва в тържествената церемония на площад „Съединение“. В 21.00 часа президентът ще произнесе слово.", "date": "2018.09.06", "title": "Президентът Румен Радев ще участва в тържественото отбелязване в Пловдив на 133 години от Съединението на България"}
{"url": "http://www.focus-news.net/news/2018/09/06/2563874/denyat-na-saedinenieto-shte-bade-otbelyazan-s-uchastieto-na-predstavitelni-voenni-formirovaniya-v-tsyalata-strana-na-6-septemvri.html", "text": "133-тата годишнина от Съединението на Княжество България с Източна Румелия ще бъде отбелязана тържествено в цялата страна. Това съобщиха от пресцентъра на  Министерство на отбраната . Тържествени мероприятия ще се проведат в много населени места с участието на представителни военни подразделения от Сухопътните войски, Военновъздушните сили (ВВС), Военноморските сили (ВМС), 68-ма бригада „Специални сили“, Националната гвардейска част и други. Кулминацията на празничните прояви ще бъде тържествената проверка (заря) в град Пловдив на площад „Съединение“ на 6 септември от 20.30 часа. В нея ще участват представителни блокове от 68-ма бригада „Специални сили“, Сухопътните войски, авиобазите Граф Игнатиево и Крумово, Представителният духов оркестър на ВВС. Ще присъства началникът на отбраната генерал Андрей Боцев.  \r\nВ Деня на Съединението 6 септември представителни военни подразделения ще участват в събития в цялата страна както следва: \r\nВ Пловдив от 10.00 часа в катедрален храм „Света Богородица“ ще бъде отслужен тържествен молебен от Негово Високопреосвещенство Пловдивския Митрополит Николай. Ще бъдат поднесени венци и цветя на паметника на Захари Стоянов и на паметната плоча на майор Райчо Николов. Вечерта всички гости ще присъстват на тържествената проверка (заря) с участието на 5 блока от гарнизон Пловдив. \r\nОт 10.30 часа в Стара Загора с тържествен военен ритуал ще бъдат поднесени венци и цветя пред паметника на защитниците на Стара Загора в парк „Пети октомври“; \r\nОт 10.30 часа в Ямбол военнослужещи от военното формирование 52 590 - Ямбол ще вземат участие в ритуал по издигане на националното знаме и шествие до Паметника на героите, загинали за националното освобождение. Представителен блок от авиобаза Безмер ще участва в тържествена проверка (заря) в града.  \r\nОт 11.00 часа в Плевен с участието на представителни подразделения от гарнизон Плевен ще се проведе тържествена церемония пред паметника на загиналите от 4-и пехотен Плевенски полк в Сръбско-българската война в градската градина. \r\nОт 11.00 часа в Горна Оряховица с почетен караул и поднасяне на венци и цветя представителен блок от военното формирование 22 790 ще чества празника пред „Паметния знак на загиналите във войните“. \r\nОт 11.00 часа военнослужещите от гарнизон Шумен ще поднесат венци и цветя пред паметника на загиналите във войните шуменци. \r\nОт 09.00 часа в Хасково на площад „Общински“ ще се състои ритуал по издигане на националния флаг, а от 11.00 часа на площад „Свобода” пред паметника на Незнайния воин - ритуал по полагане на венци и цветя с участието на военнослужещи от военното формирование 52 740 от състава на 2-ра механизирана бригада. \r\nОт 11.00 часа в Сливен ще бъдат поднесени венци и цветя пред паметника на Хаджи Димитър.  \r\nВ град Чирпан пред паметника на Съединението ще има тържествен ритуал по издигане на националния флаг и поднасяне на венци и цветя, в който ще участват военнослужещи от военното формирование 24 620 – Свобода. \r\nВъв Варна от 09.30 часа ще се състои ритуал по полагане на венци и цветя на паметната плоча на Княз Александър І Батенберг, с участието на командири на военни формирования от гарнизон Варна, Представителния духов оркестър на ВМС и почетен караул от ВВМУ „Н. Й. Вапцаров”. Следва шествие до паметника на приморци, загинали в Сръбско-българската война през 1885 г., където ще се състои ритуал за отдаване почит към загиналите във войните за Съединението на България и полагане на венци и цветя. \r\nВ Бургас от 10.00 часа ще се проведе военен ритуал по тържествено издигане на националното знаме на площад „Атанас Сиреков”. Ще бъде отслужена заупокойна молитва и ще се състои военен ритуал по полагане на венци и цветя на паметника на 24-ти Черноморски полк пред сградата на Военен клуб Бургас с участието на представителна част на ВМС от гарнизон Бургас.  \r\nВоеннослужещи от ВМС ще вземат участие и на следващия ден 7 септември в Добрич в проявите по случай 102-рата годишнина от Добруджанската епопея. На 7 септември от 10.00 часа Представителният духов оркестър, почетен караул и венценосци от ВМС ще участват във военен ритуал, отдаване на почит, полагане на венци и цветя и отслужване на панихида в памет на загиналите войни пред паметника на генерал Иван Колев – Освободителя на Добруджа.", "date": "2018.09.06", "title": "Денят на Съединението ще бъде отбелязан с участието на представителни военни формирования в цялата страна на 6 септември"}
{"url": "http://www.focus-news.net/news/2018/09/06/2563881/sofiya-negovo-preosveshtenstvo-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-arhangel-mihail-v-selo-vlado-trichkov.html", "text": "Негово преосвещенство Белоградчишкият епископ Поликарп ще оглави архиерейска света Литургия в храм \"Св. Архангел Михаил\" в село Владо Тричков, предаде репортер на  Агенция \"Фокус\" . Поводът е 133-тата годишнина от Съединението на Княжество България с Източна Румелия. С благословението на Негово светейшество Българския патриарх и Софийски митрополит Неофит в храм \"Св Архангел Михаил\" в село Владо Тричков, община Своге, ще бъде отслужена архиерейска света Литургия. Тя ще бъде оглавена от Негово преосвещенство Белоградчишкият епископ Поликарп - викарий на Софийския митрополит. Началото ще бъде в 9.30 часа.  \r\nНикола ПЕТКОВ", "date": "2018.09.06", "title": "София: Негово преосвещенство Белоградчишкият епископ Поликарп ще оглави архиерейска света Литургия в храм \"Св. Архангел Михаил\" в село Владо Тричков"}
{"url": "http://www.focus-news.net/news/2018/09/06/2563884/denyat-6-septemvri-v-balgarskata-istoriya.html", "text": "През 1885 г. се извършва съединението на Източна Румелия с Княжество България. По силата на Берлинския договор от 1878 г. Южна България, наречена по искане на английската дипломация Източна Румелия, е откъсната от възобновената българска държава и включена отново в пределите на Османската империя, макар и с известна автономия. Българското население от Областта не се примирява с несправедливите решения на Берлинския договор и незабавно повежда борба против тях. На 6 септември са родени: Михаил Михайлов –актьор; Любомир Панайотов Пипков –композитор, музикален педагог и общественик; Вълко Вельов Червенков –общественик, политик и държавник, функционер на БКП; Асен Николов Жабленски –хоров диригент, общественик; Ксенофонт Андреев Иванов –ветеринарен лекар, академик; Станимир Лилянов - писател, автор на разкази, повести, очерци, посветени на антифашистката борба, Отечествената война и строителството на социализма; Васил Маринов Пундев –публицист, журналист, литературен критик и историк; генерал-майор Атанас Христов (Молткето), военен теоретик и историк; Никола Христов Габровски –публицист, един от основателите на Българската работническа социалдемократическа партия (БРСДП).  \r\n1994 г. \r\nСедемнадесет партии и организации в СДС подписват ново политическо споразумение. От основаването си СДС често мени състава си, като от него отпадат някои партии, други са изключвани и после приемани обратно в коалицията. Съгласно подписаното на 6 септември 1994 г. споразумение между партиите и движенията в СДС членове на коалицията остават: Български демократичен форум – Дянко Марков; Земеделски демократичен съюз – Владислав Костов; Движение \"Гражданска инициатива\" – СДС – Захари Кръстев, Лорета Николова, Станислав Икономов; Консервативна и екологична партия – Светлана Дянкова; Национален клуб за демокрация – Светослав Лучников; Национално движение \"Екогласност\" – Едвин Сугарев; Нова социалдемократическа партия – Васил Михайлов; Обединен християндемократически център – Екатерина Михайлова; Радикалдемократическа партия – Александър Йорданов; Републиканска партия – Ленко Русанов; Социалдемократическа партия – Иван Куртев; Съюз на репресираните в България след 9 септември 1944 година – Иван Станчев; Федерация на независимите студентски дружества – Пламен Панайотов; Християндемократически съюз в България – Асен Агов; Демократическа партия – 1896 г. – Стоян Райчевски; Независимо дружество за защита правата на човека в България – политически клуб – Стефан Вълков; Съюз на безпартийните – Боян Велков. \r\n1975 г. \r\nВ периода 6 – 25 септември Московският театър за драма и комедия \"Таганка\" гостува в България. \r\n1974 г. \r\nВ София е открита новата Централна гара. \r\n1965 г. \r\nОткрити са пивоварните фабрики в Лом и Мездра. \r\n1959 г. \r\nОткрит е Баташкият водносилов път. \r\n1954 г. \r\nПредставен е филмът \"Снаха\" на Студия за игрални филми – София. Филмът е по едноименния роман на Георги Караславов и се разказва за сътресенията в патриархалния селски бит след Първата световна война. В главните роли участват: Петър Димитров, Маргарита Дупаринова, Вяра Ковачева, Милка Янакиева, Петър Стойчев. \r\n1948 г. \r\nЕкзарх Стефан I подава оставка под натиска на правителството, която след два дни е приета от Светия синод. Той е освободен от длъжностите екзарх Български и митрополит Софийски. Стефан І (мирско име Стоян Попгеоргиев Шоков) е български екзарх, син на поп Георги. Роден е на 7 септември 1878 г. в с. Широка лъка, Смолянско. Завършва Богословско училище в Самоков през 1896 г. и Духовна академия в Киев с научна степен “кандидат на богословието” (1904 г.). Учител е в Пловдивската мъжка гимназия, протосингел на Българската екзархия в Истанбул (1910-1915 г.), където приема монашество (1910 г.). През 1915-1919 г. специализира в Швейцария, защитава докторат по философия и литература във Фрибургския университет. През 1921 г. е ръкоположен за маркианополски епископ; през 1922 г. е избран за софийски митрополит. От 21 януари 1945 г. до септември 1948 г. е български екзарх. Развива активна обществено-политическа дейност и има заслуги за вдигане на схизмата от 1872 г., наложена на 22 февруари 1945 г. на Българската екзархия от Цариградската патриаршия. Един от инициаторите за спасяване на българските евреи от преследванията на фашистка Германия (1942 г.). Като екзарх се стреми да запази демокрацията в България и да защити авторитета на Българската православна църква, за което е преследван от Отечествено-фронтовската власт след 9 септември 1944 г. През 1948 г. с правителствено решение е свален от длъжност и е поставен под домашен арест в с. Баня, Пловдивско, където умира на 14 май 1957 г. Погребан е в Бачковския манастир. Провъзгласен е за “праведник на света” в Йерусалим (2002 г.) за участието му в спасяването на българските евреи; заедно с патриарх Кирил са първите православни архиереи в света с това признание. \r\n1944 г. \r\nЗапочва обща стачка на трамвайните работници в София и демонстрации на Отечествения фронт в големите градове. \r\n1944 г. \r\nПри изтегляне на българските части от Македония започва сражение между български и немски подразделения. \r\n1941 г. \r\nСталин издава заповед за разстрел на 170 политически затворници, сред които е и Кръстьо Раковски – български комунистически деец в Румъния и в Русия. \r\nКръстьо Раковски е роден на 1 август 1873 г. в Котел. Изгонен е от Румъния заради комунистическите си идеи, след това от Швейцария. Завършва медицина в Нанси и получава докторска титла в Монпелие. Член е на ЦК на ВКП (б) от 1919 г. до 1927 г. и на ЦК на Румънската комунистическа партия от 1910 г. от 1917 г. През войната представлява българските и румънските леви организации на Цимервалдския конгрес (1916 г.). Избран е за член на първия ИККИ. Застава начело на болшевишкото движение в Украйна (1919 г.); председател е на Съвета на народните комисари. Бил е посланик на СССР във Великобритания (1923-1925 г.) и във Франция (1925 г. – 1927 г.). Замесен е в опозицията на Троцки, поради което през януари 1937 г. в Москва е арестуван. Разстрелян е в Орловския затвор на 11 септември 1941 г. Реабилитиран е посмъртно в СССР през 1988 г. и в България през 1989 г. Кръстьо Раковски е първият учен във Франция с докторска дисертация за престъпността на тема \"Престъпността и израждането\" (1897 г.). Депозирана е като брошура в библиотеката на Университета в Монпелие и в Оксфордския университет. Екземплярът от Британския музей е изчезнал. Един от основателите на Женевската група на българските социалдемократи и на списание \"Социалдемократ\" (1892-1893 г.). Участва в конгресите на Втория интернационал. През 1902 г. се запознава с Владимир Илич Ленин. Популярността му не е харесвана от Сталин и той го прави посланик в Украйна (1927 г.). По-късно е заточен в Сибир, след което е разстрелян. Сътрудничи на списанията \"Ден\", \"Ново време\", \"Начало\", \"Съвременник\", на вестниците \"Другар\", \"Работник\" и др. \r\n1941 г. \r\nПрието е изменение на Закона за защита на държавата. По силата на този закон повечето провинения се наказват със смърт. Законът за защита на държавата (ЗЗД) е наказателен закон, с който се забранява съществуването на всички видове организации, групи, сдружения и др., които използват нелегални структури и революционни методи за постигане на своите цели. Чрез този закон правителството на Александър Цанков се стреми да узакони разправата с политическите си противници и терора след Юнското и Септемврийското въстание (1923 г.). ЗЗД е гласуван от ХХI Обикновено народно събрание на 4 януари 1924 г. и влиза в сила с Указ № 2 от 23 януари 1924 г. Въз основа на закона Върховният касационен съд през април 1924 г. обявява за разтурени БКП, Партията на труда, Комунистическия младежки съюз, Общия работнически синдикален съюз и кооперация \"Освобождение\", като имотите им се отнемат. Впоследствие ЗЗД многократно е допълван и променян. През март и април 1925 г. са прибавени още 7 нови члена, а част от предишните са изменени с цел да се увеличат случаите на прилагане на смъртно наказание. През юли 1934 г. ЗЗД е допълнен отново, с което се намаляват възможностите за обжалване на произнесените присъди. Най-големи промени в закона са направени по време на Втората световна война 1939–1945 г. (до 9 септември 1944 г.). Санкциите се увеличават и вече се налагат и за най-малки прояви на неподчинение. Смъртното наказание заляга в почти всички текстове на ЗЗД, като то не се отменя дори когато касае непълнолетни. ЗЗД е премахнат от правителството на ОФ с наредба-закон на 16 октомври 1944 г. \r\n1916 г. \r\nВ периода 4 - 6 септември Трета Българска армия на ген. Стефан Тошев овладява Тутраканската крепост. Стефан Тошев е генерал от пехотата, командир на 5-а армия (1913 г.), 3-а армия (1916 г.) и 4-а армия (1918 г.). Роден е на 18 декември 1859 г. По време на Руско-турската освободителна война (1877–1878 г.) участва като доброволец в Българското опълчение. След Освобождението завършва Военното училище в София. През Сръбско-българската война (1885 г.) командва дружина в боевете при Сливница. По време на Балканската война (1912–1913 г.) е назначен за началник на Първа Пехотна Софийска дивизия, а през Междусъюзническата война (1913 година) е командващ Пета армия. В Първата световна война (1914–1918 година) ръководи Трета армия, която през (1916 г.) се сражава срещу Румъния, а по-късно е начело на Четвърта армия. Публикува редица материали, посветени на войните – \"Писма от войната. 1885–1895 година\", \"Войнишка клетва\", \"Победени, без да бъдем бити\", \"Действията на III армия в Добруджа през 1916 година\" и др. \r\n1916 г. \r\nТрети ден отбраняващите се при Добрич български войски под командването на ген. Кантарджиев водят кръвопролитни боеве. След като получава сведение за тежкото им положение, ген. Ив. Колев взема решение да им окаже помощ с дивизията си. Като оставя слаби заслони срещу руската конна дивизия на ген. Леонтович, той повежда конницата си от с. Алцек в 40-километров марш към Добрич. Без да спира, дивизията е развърната в боен ред и нанася удар във фланг и тил на атакуващите руски, румънски и сръбски части на ген. Зайончковски. За да избегне пълния разгром, руският генерал заповядва отстъпление, което се превръща в паническо бягство. \r\n1915 г. \r\nВ периода 5 – 6 септември е проведен първият конгрес на градовете в България. На правителството са препоръчани мерки за провеждане на единна общинска политика в страната. \r\n1912 г. \r\nВ София е основано Дружество на българите католици от източния обряд \"Св. св. Равноапостоли Кирил и Методий\" с пръв председател Тодор Бакърджиев. \r\n1899 г. \r\nВ Плевен излиза първи брой на в. \"Земеделска защита\". \r\n1885 г. \r\nИзвършва се съединението на Източна Румелия с Княжество България. \r\nПо силата на Берлинския договор от 1878 г. Южна България, наречена по искане на английската дипломация Източна Румелия, е откъсната от възобновената българска държава и включена отново в пределите на Османската империя, макар и с известна автономия. Българското население от Областта не се примирява с несправедливите решения на Берлинския договор и незабавно повежда борба против тях. Първоначалният замисъл е присъединяването на Областта да стане заедно с присъединяването на другите откъснати от Княжеството български области. След като това се оказва невъзможно, главно поради неподходящата международна обстановка, на преден план излиза задачата да се реализира поне присъединяването само на Източна Румелия. Първите опити за осъществяване на тази задача се предприемат още през 1880 г. През 1884 г. въпросът за присъединяването на Източна Румелия към Княжество България отново излиза на преден план, но и този път не може да бъде решен. Борбата взема организиран характер след учредяването на Българския таен централен революционен комитет (БТЦРК) в Пловдив през февруари 1885 г. Той се нагърбва с изпълнението на задачата само с революционни средства, по примера на дейците на Априлското въстание през 1876 г. През лятото на 1885 г. е избран нов състав на БТЦРК, който, без да се отказва от подготовката на масова революционна борба, издига лозунга за обединение на Южна и Северна България под скиптъра на княз Александър I Батенберг. Предприемат се бързи действия за спечелване на някои командири на Източнорумелийската милиция. Решено е акцията да се проведе към средата на септември 1885 г., но започналите големи демонстрации в някои села и градове стават причина тя да се ускори. Дава се заповед на 5 срещу 6 септември формираните в околните на Пловдив села и градове чети да се отправят към областния център. Сутринта на 6 септември те, заедно с частите на Източнорумелийската милиция, обкръжават конака и арестуват намиращия се в него главен управител – Г. Кръстевич. Вместо да се възползва от дадените му права по силата на Органическия устав и да повика незабавно турски войски от Цариград, Кръстевич, като родолюбец, предпочита да се предаде доброволно. Веднага след провъзгласяването на Съединението е сформирано Временно правителство начело с д-р Г. Странски, което поема управлението на Областта до пристигането на княз Александър I Батенберг. В състава на временното правителство влизат: д-р Г. Странски (председател), д-р Ст. Чомаков (подпредседател) и членове: майор Д. Николаев, майор Д. Филов, майор С. Муткуров, майор Р. Николов, Й. Груев, К. Пеев, д–р Г. Янкулов, Д. Юруков, З. Стоянов, Г. Данчов, Ат. Самоковец и Г. Бенев. За главнокомандващ източнорумелийската милиция е назначен майор Д. Николаев. Присъствието на лица от двете политически партии в Областта, на четирима военни дейци и представител на БТРЦК трябва да покаже на външния свят и особено на Русия, че Съединението е общонародно дело. Веднага след съставянето си, Временното правителство обявява военно положение в Областта и издава заповед за мобилизиране на мъжкото население, годно да носи оръжие. Заедно с това то отправя и покана до княз Александър I Батенберг да поеме управлението на обединена България. Временното правителство просъществува до 9 септември 1885 г., когато в Пловдив пристига князът и възлага функциите му на Комисарство на Южна България. \r\n1883 г. \r\nПо искане на третото Обикновено народно събрание княз Александър І Батенберг възстановява с манифест Търновската конституция, която след организирания от него преврат през 1881 г. той отменя и въвежда “Режим на пълномощията” (1881–1883 г.). На тази дата са родени: \r\n1921 г. \r\nРоден е Михаил Михайлов – български актьор. Работи с повечето от известните ни филмови режисьори, но най-добрите си роли създава при Въло Радев и Иванка Гръбчева. Най-известните му роли са в: “Крадецът на праскови” (1964 г.), “Последна проверка” (ТВ, 1973 г.), “Насрещно движение” (1978 г.), “Златната река” (1983 г.), “Софийска история” (1990 г.), “Жребият” (1993 г.). \r\n1904 г. \r\nРоден е Любомир Панайотов Пипков – български композитор, музикален педагог и общественик. Син на П. Пипков. Следва в Държавната музикална академия (БДК, 1924-1926 г.), възпитаник е на Ив. Торчанов. Завършва Екол Нормал Мюзик в Париж (1932 г.); негови преподаватели са П. Дюка и М. Боанже. Работи като корепетитор в Софийската опера, а по-късно е неин хормайстор и директор (1944-1953 г.). Той е първият секретар на Съюза на българските композитори (1947-1957 г.). От 1948 г. е професор в класа по вокални ансамбли в Музикалната академия, завежда Катедрата по оперно-сценично изкуство (1962-1974 г.). Любомир Пипков е един от основоположниците на българската филмова музика: филмите \"Тревога\" (1951 г.), \"Септемврийци\" (1954 г.), \"Земя\" (1957 г.), \"Командирът на отряда\" (1959 г.), \"Стубленските липи\" (1960 г.). Един от създателите на дружество \"Съвременна музика\" (основана 1933 г.). Първите си музикални творби – малки клавирни пиеси, Соната в 3 части и 22 вариации за пиано, създава в началото на 20-те години. Други негови произведения са: Първи струнен квартет (1928 г.), Соната за цигулка и пиано (1929 г.), Клавирно трио (1931 г.), симфоничната поема \"Сватба\" (1934 г.), операта \"Янините девет братя\" (1937 г.), Клавирен квартет (1939 г.), Първа симфония (1940 г.), масови песни (\"Шумете, дебри и балкани\", \"Химн на българските въстаници\" и др.), операта \"Момчил\" (1948 г.), Концерт за цигулка (1951 г.), Втора симфония (1954 г.), \"Оратория за нашето време\" (1959 г.), операта \"Антигона’43\" (1963 г.), 5 песни по чужди поети (1964 г.), Трета симфония (1965 г.), Трети струнен квартет с тимпани (1966 г.), Четири мадригала (1968 г.), Четвърта симфония (1970 г.), Метроритмични картини и студии (1971 г.), \"Пролетни приумици\" (1972 г.), \"Приглушени песни\" (1972 г.) и др. Умира на 9 май 1974 г. в София. \r\n1900 г. \r\nРоден е Вълко Вельов Червенков – български общественик, политик и държавник, функционер на БКП; министър-председател на България (1950-1956 г.) и генерален секретар на БКП (1950-1954 г.). Член е на БКП от 1919 г.; участва в организацията на терористичните действия на КП (1923-1925 г.) и в атентата в църквата “Св. Неделя” (1925 г.), за което е осъден задочно на смърт. През 1925 г. заминава нелегално в Москва. Като емигрант работи в апарата на Коминтерна (1938-1941 г.). Член е на задграничното бюро на ЦК на БКП (от 1941 г.), ръководител и главен редактор на нелегалната радиостанция “Христо Ботев” (юли 1941 г. – септември 1944 г.). След Деветосептемврийския преврат (1944 г.), като член на т. нар. Отечественофронтовско правителство, прокарва комунистическа политика за борба срещу демокрацията и участва в установяването на тоталитаризма в България. С негово участие в България е въведен режим на терор, насилие и потъпкване на правата на човека. На 9 декември 1961 г. е освободен от всички държавни длъжности, през ноември 1962 г. VIII конгрес на БКП го изключва от БКП; възстановен е през 1969 г. Умира на 21 октомври 1980 г. в София. \r\n1898 г. \r\nРоден е Асен Николов Жабленски – български хоров диригент, общественик. Завършва Държавна музикална академия в София. Специализира хармония и дирижиране в Скола канторум в Париж (1928-1933 г.). Ръководител на хор \"Г. Кирков\" (1920-1923 г., 1944-1946 г.). От 1925 г. работи като гимназиален учител в Бургас, като едновременно с това дирижира (до 1928 г.) хора и оркестъра при музикално дружество \"Родни звуци\". Главен редактор и началник на музикалния отдел на Държавно издателство \"Наука и изкуство\" (1949-1961 г.). \r\n1898 г. \r\nРоден е Ксенофонт Андреев Иванов – български ветеринарен лекар, академик (1952 г.). През 1925 г. завършва ветеринарна медицина в Берлин. Професор е от 1938 г. и завеждащ Катедра по патологична анатомия на домашните животни в периода 1934 - 1967 г. във ВВИ в София. Основател е на Института по експериментална ветеринарна медицина (по-късно Институт по обща и сравнителна патология) при БАН. От 1948 г. до 1953 е ректор на Селскостопанската академия. Научните му интереси са в областта на сравнителната патологична морфология на селскостопанските животни, лингватулозата и туберкулозата по животните, шарката по овцете, остеомиелосклерозата по птиците, чумата по свинете и др. По-важни трудове: \"Морфологични особености и развой на туберкулозния процес у домашните животни\" (1935 г.), \"Изследвания върху хистогенезата на лингватулните изменения\" (1937 г.), \"За интерстициалния нефрит у бивола\" (1942 г.), \"Изследвания върху морфологичните изменения при чумата по свинете с оглед на нейната диагностика\" (1-8 съобщение, 1951-1956 г.), \"Ветеринарно обдукционно учение и патологоанатомична диагностика\" (1956 г., съавтор с Вл. Желев), \"Върху морфологията на шарката по овцете - Variola ovina\" (1956 г.) и др. Умира на 22 януари 1967 г. в София \r\n1896 г. \r\nРоден е Станимир Лилянов - български писател, автор на разкази, повести, очерци, посветени на антифашистката борба, Отечествената война и строителството на социализма. Учи в Априловската гимназия в Габрово и в Русе, след което учителства в с. Обреник, Плевенско. Участник е в Първата световна война. Започва да пише по време на войната, но първите му публикации са от 1924 г. Лилянов завършва право в СУ “Св. Климент Охридски”(1920 г.). Адвокат е в Русе и в София. Защитава Гео Милев по делото за поемата \"Септември\". По време на Отечествената война Лилянов е доброволец на фронта. След Деветосептемврийския преврат 1944 г. е юрисконсулт в ЦК на БКП (1946-1952 г.), директор е на изданията \"Български писател\" (1954-1957 г.), \"Техника\" (1958 г.). Автор е на: \"Ламя\" (1925 г.), \"Към победа\" (1948 г.), \"Преходно време\" (1954 г.). \r\n1892 г. \r\nРоден е Васил Маринов Пундев – български публицист, журналист, литературен критик и историк. Участник e в Балканската (1912-1913 г.) и в Първата световна война (1915-1918 г.). През 1919 г. завършва славянска филология в СУ “Св. Климент Охридски”. Известно време работи в Народна библиотека и като учител в Първа софийска мъжка гимназия. След възстановяването на ВМРО през 1919 г. се включва активно в дейността й. Участва в редактирането на в-к \"Македония\" (1926-1930 г.), в периода 1929-1930 г. е главен редактор на в-к \"Вардар\". Сътрудничи на много литературни вестници и списания: \"Слово\", \"Литературен глас\", \"Демократически преглед\", \"Златорог\", \"Отец Паисий\" и др. След разцепването на ВМРО минава в крилото на ген. Ал. Протогеров и активно подкрепя федералистките идеи. Убит е на ул. \"Шипка\" в София от привърженици на Ив. Михайлов. \r\n1879 г. \r\nРоден е генерал-майор Атанас Христов (Молткето), военен теоретик и историк. \r\nГенерал Атанас Христов е един от най-видните военни историци в българската армия. Като капитан през 1911 г. публикува поредица от статии за Руско-японската война. През 1915 г. излиза първата му книга. Автор е на книги и статии за войните 1912 - 1918 г., учебници за Военното училище и Военната академия, където е преподавател. \r\n1864 г. \r\nРоден е Никола Христов Габровски – български публицист, един от основателите на Българската работническа социалдемократическа партия (БРСДП) (1891 г.). Редактира и издава \"Българска социалдемократическа библиотека\" и вестник \"Работник\" (1892-1894 г.). Народен представител е от листата на БРСДП (1894-1900 г., 1902-1903 г.). През 1914 г. преминава към социалдемократите – тесни социалисти. Автор e на статии по проблеми на българското работническо и социалистическо движение. През 1919-1923 г. е народен представител от листата на тесните социалисти. Убит е в София на 11 юли 1925 г. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.06", "title": "Денят 6 септември в българската история"}
{"url": "http://www.focus-news.net/news/2018/09/06/2563880/haskovo-obshtinata-organizira-tarzhestven-ritual-po-polagane-na-ventsi-i-tsvetya-pred-pametnika-na-pl-svoboda-po-povod-133-godini-ot-saedinenieto-na-balgariya.html", "text": "По повод тържествено честване на 133 години от Съединението на България, Община Хасково организира ритуал по полагане на венци и цветя пред паметника на Незнайния воин, пл. \"Свобода\" на 6 септември от 11.00 часа. Това съобщиха от пресцентъра на  Общината . В ритуала ще участва военно формирование и Духов оркестър към Община Хасково. \r\nВ концертната програма са включени Народен оркестър при Община Хасково с диригент Димчо Йорданов и Танцов ансамбъл \"Южняци\" с художествен ръководител Васко Димов. Поканени са всички граждани, политически партии и обществени организации.", "date": "2018.09.06", "title": "Хасково: Общината организира тържествен ритуал по полагане на венци и цветя пред паметника на пл. \"Свобода\" по повод 133 години от Съединението на България"}
{"url": "http://www.focus-news.net/news/2018/09/06/2563886/tass-dvama-sa-zaginali-v-rezultat-na-silnoto-zemetresenie-v-yaponiya-beshe-spryana-atomna-tsentrala.html", "text": "Двама са загинали в резултат на силното земетресение в Япония, беше спряна атомна централа, предава  TACC . \r\n\"В момента сме потвърдили информация за двамата мъртви\", каза генералният секретар на правителството Йошихиде Суда. \r\nМеждувременно Националната метеорологична служба на Япония съобщава, че са настъпили поне 22 вторчини труса. Силата на най-силният от тях е 5.3. Сеизмолозите предупреждават за възможността за запазване на сеизмичната активност в района на земетресението и риска от нови силни земетресения в рамките на една седмица. \r\nЗеметресението предизвика смущения в работата на основния енергиен източник, който захранва охлаждащата система на басейните с използвано ядрено гориво в спряната атомна електроцентрала Томари. Понастоящем доставката на електроенергия за станцията е напълно възстановена. Не е открито изтичане на радиация, не са настъпили промени в радиационния фон в близост до други ядрени съоръжения в района. \r\nВ същото време, поради прекъсване на електрозахранването, АЕЦ \"Тодода-Атшиши\" спря работа. Според министъра на икономиката, търговията и индустрията на страната Хирошиге Секо, може да отнеме около седмица, за да се възстанови стабилната работа на централата. \r\nЗеметресението предизвика смущения в железопътния и въздушния трафик - трафикът бе спрян на много метролинии и железопътни линии, а главното регионално летище Шин-Читосе беше затворено, всички вътрешни и международни полети в четвъртък бяха отменени. \r\nЕлиминиране на последствията от земетресението \r\nПонастоящем местните спасители, пожарникарите и бойците от отбранителните сили на страната се занимават с елиминирането на последствията от въздействието на елементите. Според японския министър-председател Шиндзо Абе, броят на хората, участващи в спасителната работа, ще бъде увеличен до 25 хил. души.  Юлиян Марков", "date": "2018.09.06", "title": "ТАСС: Двама са загинали в резултат на силното земетресение в Япония, беше спряна атомна централа"}
{"url": "http://www.focus-news.net/news/2018/09/06/2563883/pernik-s-tarzhestven-kontsert-na-duhoviya-orkestar-v-grada-shte-bade-otbelyazana-133-godishnina-ot-saedinenieto-na-balgariya.html", "text": "С тържествен концерт на Духовия оркестър с диригент Трифон Трифонов ще бъде отбелязана 133-годишнина от Съединението на България на 6 септември. Това съобщиха от пресцентъра на  Община Перник . Събитието ще бъде пред Двореца на културата от 11.00 часа. След изявата на Духовия оркестър ще започнат изпълнения на народни хора.  \r\nНа 6 септември честваме Съединението на Княжество България с Източна Румелия, най-безспорното събитие в националната ни историческа памет. Един от малкото моменти, когато българската нация демонстрира забележително единство. Това е, може би, единственият случай, когато българинът категорично отказва да се съобразява с външни фактори и поема съдбата си в свои ръце.", "date": "2018.09.06", "title": "Перник: С тържествен концерт на Духовия оркестър в града ще бъде отбелязана 133-годишнина от Съединението на България"}
{"url": "http://www.focus-news.net/news/2018/09/06/2563887/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет.  \r\nНикола ПЕТКОВ", "date": "2018.09.06", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/09/06/2563882/mkd-makedoniya-v-kosovo-ima-tezhka-politicheska-kriza-koyato-prechi-na-formiraneto-na-pregovoren-ekip.html", "text": "В Косово има тежка политическа криза, която пречи на формирането на преговорен екип, пише македонското издание  “МКД“ . \r\nНастояването на президента на Косово Хашим Тачи в последната фаза от диалога за нормализиране на отношенията със Сърбия да се заеме с въпроса за размяна на територии или преначертаване на граничната линия и силното противопоставяне на опозицията, но и на премиера Рамуш Харадинай и неговият заместник Фатмир Лимай на това , доведе до тежка политическа криза в Косово. \r\nРешението на косовското правителство да създаде екип от преговарящи за финалите на диалога със Сърбия е взето след среща на премиера Харадинай и неговите заместници с президента Тачи, след което било договорено начело на тима да бъде вицепремиерът Фатмир Лимай който в Косово е смятан за един от най-острите политически противници на косовския президент. \r\nХарадинай е поискал провеждане на извънредно заседание на косовския парламент, на която е трябвало да бъде сформиран екип за преговори, което оставя малко пространство, за да се проведе извънредно заседание, както поискаха опозиционните партии с предложение за приемане резолюция, с която се забранява на президента Тачи да обсъжда промяна на границите. \r\nПрищинския  вестник „Коха диторе“ пише, че във всичко това особена роля имал и президентът на Сърбия Александър Вучич , който поискал от депутатите на Сръбската листа да не гласуват за решение за създаването на преговарящия екип отбелязвайки, че \"няма никакво желание да преговаря с Лимай, а само с Тачи. \r\nВчерашните събития изпращат много ясно послание, че Косово е пред  тежка политическа криза и че парламентът не работи и зависи от \"ходовете\" на Сръбската листа, защото не могат да минат  тези решения, които изискват обикновено мнозинство а още по-малко  решенията, които изискват квалифицирано мнозинство на депутатите .  Юлиян Марков", "date": "2018.09.06", "title": "„МКД“ (Македония): В Косово има тежка политическа криза, която пречи на формирането на преговорен екип"}
{"url": "http://www.focus-news.net/news/2018/09/06/2563876/dzheims-matis-siriyskite-buntovnitsi-ne-razpolagat-s-himicheski-orazhiya.html", "text": "Сирийските бунтовници не разполагат с химически оръжия, заяви американският министър на отбраната Джеймс Матис, цитиран от  The Voice of America . \r\nДжеймс Матис заяви, че САЩ  наблюдават дали сирийското правителство ще използва химическо оръжие по време на офанзивата си на бунтовническия район  Идлиб, отбелязвайки, че сирийските опозиционни бойци не са в състояние да извършат такива атаки. \r\n\"Имаме разузнавателни данни, която показва, че [сирийската] опозиция нямат никакви химически оръжия\", каза Матис. От друга страна, Матис каза, че има доказателства, че президентът Башар Асад \"е правил това и преди и ние наблюдаваме много внимателно за това\". \r\nСАЩ предупредиха за потенциална хуманитарна катастрофа, след като сирийското правителство обкръжи последната останала крепост на сирийските бунтовници в северозападната провинция Идлиб. Около три милиона души живеят в района. \r\nСтефан де Мистура, върховният пратеник на ООН за Сирия, също предупреди за \"перфектна буря, която настъпва  потенциално пред нашите очи \". \r\nПравителството на Асад е обвинено, че многократно е използвало химическо оръжие по време на седемгодишната война. Асад отхвърля обвинението, вместо това обвинява бунтовниците за използването на химичните вещества.  Юлиян Марков", "date": "2018.09.06", "title": "Джеимс Матис: Сирийските бунтовници не разполагат с химически оръжия"}
{"url": "http://www.focus-news.net/news/2018/09/06/2563885/stara-zagora-s-tarzhestven-ritual-po-podnasyane-na-ventsi-i-tsvetya-v-grada-shte-badat-otbelyazani-133-godini-ot-saedinenieto-na-knyazhestvo-balgariya-s-iztochna-rumeliya.html", "text": "С тържествен общоградски ритуал по поднасяне на венци и цветя Община Стара Загора ще чества 133 години от Съединението на Княжество България с Източна Румелия. Това съобщиха от пресцентъра на  Общината .  \r\nНачалото на ритуала е в 10.30 часа пред паметника „Защитниците на Стара Загора в парк „Пети октомври“. В него ще се включат и военни от Втора механизирана бригада. Непосредствено след ритуала от 11.00 часа ще започне Песенен празник „Средногорско ехо“ посветен на 45 години от създаването на Туристически хор „Средногорски звуци“. Той ще се проведе на сцена „Бирхале“. \r\nОт 17.00 часа в парк „Пети октомври“ започва Празничен концерт на Общински духов оркестър. \r\nВ деня на Съединението своя празник отбелязват и селата Пряпорец, Остра могила и Малко Кадиево.", "date": "2018.09.06", "title": "Стара Загора: С тържествен ритуал по поднасяне на венци и цветя в града ще бъдат отбелязани 133 години от Съединението на Княжество България с Източна Румелия"}
{"url": "http://www.focus-news.net/news/2018/09/06/2563890/sofiya-vavedena-e-vremenna-organizatsiya-na-dvizhenieto-vav-vrazka-s-provezhdaneto-na-aleya-na-knigata.html", "text": "Въведена е временна организация на движението във връзка с провеждането на Алея на книгата. Това съобщиха от пресцентъра на  Столична община . Забраняват се престоят и паркирането на пътни превозни средства, с изключение на автомобилите обслужващи монтажа и демонтажа на съоръженията и извън местата в режим на платено паркиране „служебен абонамент”, както следва: \r\n- от 07.00 до 19.00 часа на 6 септември 2018 г. на ул. „Неофит Рилски” между  бул. „Витоша” и ул. „Христо Белчев”, в частта до бул. „Витоша” – 4 паркоместа; \r\n- от 07.00 до 19.00 часа на 9 септември 2018 г. на ул. „Уилям Гладстон” между бул. „Витоша” и ул. „Цар Асен” – 4 паркоместа.", "date": "2018.09.06", "title": "София: Въведена е временна организация на движението във връзка с провеждането на Алея на книгата"}
{"url": "http://www.focus-news.net/news/2018/09/06/2563889/denyat-6-septemvri-v-svetovnata-istoriya.html", "text": "През 1989 г.  компютърна грешка известява 41 хил. парижани чрез писма че са извършили убийства и грабежи, вместо нарушения правилата на движението. 1991 г - Чечня провъзгласява своята независимост. Името Ленинград е заменено със Санкт Петербург. Върнато е изконното име на старата руска столица. СССР признава независимостта на Литва, Латвия и Естония. 1997 г. - Открит е Калибан - естествен спътник на Уран, носещ името на чудовището Калибан от пиесата на Уилям Шекспир “Бурята”. Открит е от Брет Гладман, Филип Никълсън, Джозеф Бърнс и Джон Кавеларс използвайки 200-инчов телескоп Хейл. На 6 септември са родени: Роджър Уотърс – един от основателите, композитор, текстописец, вокалист и бас-китарист на легендарната група Пинк Флойд; Олег Калугин – руски разузнавач, бивш генерал от КГБ; Евгений Фьодорович Светланов – руски композитор, диригент и пианист; Едуард Епълтън –английски физик, открил горния слой на йоносферата; Джон Джеймс Рикард Маклауд – английски физиолог; Джон Далтон – английски физик, химик и естествоизпитател; Мари-Жозеф дьо Мотие, маркиз Лафайет-френски държавник и офицер. На тази дата умират: Лучано Павароти – най–известният тенор в света; Акира Куросава – японски кинорежисьор; Жан Батист Колбер – френски държавник, пръв министър на крал Луи ХIV.  \r\n2015 г. \r\nВ Гватемала се провеждат президентски избори. \r\n2014 г. \r\nНад 230 човека стават жертва на мусонните дъждове в Индия и Пакистан. \r\n2013 г. \r\nНовият министър-председател на Мали е Умар Ли. \r\n2012 г. \r\nВ рамките на проекта Енциклопедия на елементите на ДНК е публикуван най-подробният анализ за функциите на човешкия геном. \r\n2011 г. \r\nГазопроводът Северен поток официално е пуснат в експлоатация. Пропускателната способност през двете тръби трябва да достигне 5 млрд м³ газ за една година. Дължината на тръбата между Виборг и Грайфсвалд е 1200 км като най-дълбоката част през която минава газопроводът е 210 метра под морското равнище. \r\n1997 г. \r\nОткрит е Калибан - естествен спътник на Уран, носещ името на чудовището Калибан от пиесата на Уилям Шекспир “Бурята”. Открит е от Брет Гладман, Филип Никълсън, Джозеф Бърнс и Джон Кавеларс използвайки 200-инчов телескоп Хейл. \r\n1991 г. \r\nСССР признава независимостта на Литва, Латвия и Естония. \r\n1991 г. \r\nЧечня провъзгласява своята независимост. Чеченската република, известна още като Чечения или Чечня, е една от съставните части на Руската федерация. Намира се в Северен Кавказ. Част е от Южния федерален окръг и Северокавказкия икономически район. Чечения граничи с Грузия на юг, както и с няколко други руски административни единици - Ингушетия и Северна Осетия на запад, Ставрополски край на северозапад и Дагестан на североизток и изток. Площта на Чеченската република е 15500km2 (0,09% от Руската Федерация, на 82-ро място в Русия), а населението - около 1104000души (2002). Официалните езици са чеченски и руски. Център на републиката е град Грозни (123 300 жители), намиращ се на 2 007 км от Москва. Името Ленинград е заменено със Санкт Петербург. Върнато е изконното име на старата руска столица. \r\n1989 г. \r\nКомпютърна грешка известява 41 хил. парижани чрез писма че са извършили убийства и грабежи, вместо нарушения правилата на движението. \r\n1987 г. \r\nВ Балтимор е извършена първата операция за разделяне на сиамски близнаци. \r\n1977 г. \r\nВсички канадски провинции с изключение на Квебек и Нова Скотия въвеждат метричната система. Международната система от единици (SI от Le Système International d'Unités) е съвременната форма на метричната система и е най-широко използваната мерна система както в науката, така и в търговията и инженерното дело. SI е разработена през 1960 г., по-скоро на базата на старата система метър-килограм-секунда (MKS), отколкото на конкурентната система сантиметър-грам-секунда, която е имала няколко разновидности. Дефинициите на единиците от SI се разглеждат и преразглеждат на Международната конференция по мерките и теглилките, в която участват страните, подписали Конвенцията за метъра (в сила от 1875 г. и многократно изменяна), и която се организира веднъж на всеки 4 години в Париж. Международният стандарт ISO 1000 (ICS 01 060) описва Международната система (SI) и препоръките за употреба на кратните и други производни единици \r\n1974 г. \r\nЗапочва началото на Байкало-Амурската магистрала съединяваща Източен Сибир и Далечния Изток. \r\n1966 г. \r\nНа този ден по телевизионният канал NBC се състои премиерата на научнофантастичния сериал „Стар Трек „ „Стар Трек е научно-фантастичен телевизионен сериал, създаден от Джин Родънбъри и поставил началото на фантастичната вселена на Стар Трек. Сериалът се излъчва от 6 септември, 1966 до 3 юни, 1969. Общо са направени 80 епизода, 79 от които са излъчени. \r\nПървоначално сериалът се е наричал само „Стар Трек“, но впоследствие, за да се разграничи от последвалите сериали („Следващото поколение“, „Космическа станция 9“, „Вояджър“, „Ентърпрайз“), получава названието „Оригиналният сериал“ (на английски: The Original Series, TOS). \r\n1965 г. \r\nИндийски войски нахлуват в Западен Пакистан, край Лахор, за да предотвратят пакистанската офанзива в Кашмир. \r\n1948 г. \r\nУмира най-големия кон на земята Бруклин – Супрем, тежащ 1400 кг и висок около 2 метра. \r\n1947 г. \r\nМосковското метро е наградено с орден Ленин. Общата дължина на Московския метрополитен е 293.9 километра. Състои се от 12 линии и 176 станции по тях. В един нормален работен ден, метрото превозва 8.6 милиона пасажери. А през почивните дни превозваните пътници са около 7.1 милиона на ден. \r\n1941 г. \r\nНацистките власти издават заповед, задължаваща всички евреи, живеещи в Германия, да носят отличителен знак-шестоъгълна звезда. \r\n1914 г. \r\nПо време на Първата световна война започва сражението в Мазурските езера между германски и руски войскови части. То приключва на 15 септември с изтласкването на руските войски от Източна Прусия. \r\n1901 г. \r\nИзвършен е атентат срещу президента на САЩ Уилям Маккинли при посещението му на Панамериканското изложение в Бъфало, Ню Йорк. Той умира осем дни по-късно. Уилям Маккинли e американски политик, 25-и президент на САЩ (1897-1901 г.), представител на Републиканската партия. Роден е на 29 януари 1843 г. в Найлз, Охайо. В Американския конгрес е от 1877 г., от 1891 г. – в продължение на 2 мандата, е губернатор на щата Охайо. През 1896 г. печели президентските избори, като нанася поражение на Уйлям Дж. Брайън. Правителството му започва Испано-американската война (1898 г.), а през 1899 г. провъзгласява доктрината на открити врати за Китай. \r\n1852 г. \r\nВ Манчестър е отрита първата безплатна библиотека Британия. Британската библиотека е националната библиотека на Великобритания. Намира се в Лондон и със сбирка от 150 милиона единици, включително 25 милиона книги, е втора по големина в света след Библиотеката на Конгреса. Библиотеката става самостоятелна организация през 1973 година, когато е отделена от основания през 1753 година Британски музей. През 1983 година към нея е присъединен и Националния звуков архив. Още през 1757 година крал Джордж II дава на библиотеката на Британския музей право на безплатно копие от всички нови издания в страната. Със закон от 1911 година тя отново получава това право, заедно с пет други библиотеки. Британската библиотека има право на задължително копие и от изданията в Република Ирландия. Сред най-ценните предмети, съхранявани в библиотеката са копие на Диамантената сутра, най-старата известна печатна книга в света, две копия на Гутенберговата Библия, две копия от 1215 година на Великата харта на свободите, единственото ръкописно копие на поемата Беоулф. Британската библиотека разполага и със значителна колекция от старобългарски книги, сред които са Четвероевангелието на цар Иван Александър и Видинското евангелие. \r\n1689 г. \r\nСключен е Нерчинский договор – първия договор между Русия и Китай. Според него днешния Приморски край влиза в границите на Китай. През 1858 година територията е присъединена към Русия с подписването на Айгунския договор. \r\n1620 г. \r\n101 английски емигранти пристигат с кораба “Мейфлауър” в Америка и основават първата в Новия свят британска колония. \r\n1522 г. \r\nМорската експедицията на Фернандо Магелан се завръща в Испания, завършвайки първата обиколка на света. Самият Магелан загива по време на експедицията през 1521 г., а от петте кораба, потеглили от Испания, се завръща само един с екипаж от 17 моряци, начело с Хуан Себастиан дел Кано. \r\nФернандо де Магелан е португалски мореплавател. Роден е през 1480 г. в област Траз уж Монтиш, Португалия. Отначало е на португалска служба в Индия, след това в Африка. След уволнението си през 1512 г. постъпва на испанска служба. Карл V му дава средства, за да потърси през Южна Америка път към бреговете на Азия. Магелан потегля от Испания през 1519 г. с 5 кораба. Минава край бреговете на Южна Америка, навлиза в Тихия океан през протока, който е наречен на негово име. Пресича Тихия океан и стига до Филипинските острови. Там покръства местния владетел и го прави васал на Испания. Загива в сражение с филипинско племе. Неговият помощник Себастиан дел Кано връща остатъците от Магелановата експедиция в Испания. Извършено е първото околосветско пътешествие, продължило 3 години и 14 дни; установено е единството на световния океан, както и кълбовидната форма на Земята. Умира на 27 април 1521 г. на остров Мактан. На тази дата са родени: \r\n1944 г. \r\nРоден е Роджър Уотърс – един от основателите, композитор, текстописец, вокалист и бас-китарист на легендарната група Пинк Флойд. През 1985 г. той напуска групата и започва солова кариера. \r\n1934 г. \r\nРоден е Олег Калугин – руски разузнавач, бивш генерал от КГБ. След “перестройката” публикува много материали, разобличаващи както съветските, така и западните тайни служби. \r\n1928 г. \r\nРоден е Евгений Фьодорович Светланов – руски композитор, диригент и пианист. През 1951 г. завършва Музикалния педагогически институт в класа по композиция на Ф. М. Гнесин и класа по пиано на М. А. Гурвич, а през 1955 г. - Московската консерватория в класа по композиция на Ю. А. Шапорин и по дирижиране на А. В. Гаук. От 1955 г. е диригент, а през 1963-1965 г. – главен диригент на Болшой театър, където поставя оперите “Царската годеница” от Римски-Корсаков, “Чародейка” от Чайковски, “Не само любов” от Шчедрин, “Октомври” от Мурадели, много балети. От 1965 г. е художествен ръководител и главен диригент на Държавен симфоничен оркестър на СССР. Един от най-добрите интерпретатори на руска класическа музика. Негови по-известни музикални произведения: “Симфония” (1957 г.), кантати, симфонични поеми, струнни квартети, вокални и инструментални произведения и др. Гастролира многократно в чужбина. Носител е на “Гран При” (Франция) за записа на всички симфонии на П. И. Чайковски, на ордени и медали, между които и на българския орден “Кирил и Методий”, I степен. \r\n1892 г. \r\nРоден е Едуард Епълтън –английски физик, открил горния слой на йоносферата. Носител е на Нобелова награда за физика през 1947 г.Неговото откритие прави възможно разработването на радара. \r\n1876 г. \r\nРоден е Джон Джеймс Рикард Маклауд – английски физиолог, шотландец по произход. Учи в университетите в Абърдийн и Лайпциг. От 1918 г. живее в Канада. Изучава диабета. През 1922 г. открива (заедно с Ф. Бантингъм и др.) инсулина. Лауреат e на Нобелова награда за физиология и медицина за 1923 г. (съвместно с Ф. Бантингъм). Умира на 16 март 1935 г. в Абърдийн. \r\n1766 г. \r\nРоден е Джон Далтон – английски физик, химик и естествоизпитател. Член на Лондонското кралско дружество от 1822 г. Основател е на класическата атомна теория; пръв въвежда понятието атомно тегло. Прочува се с изследванията си върху еластичната сила на водната пара, съразмерната тежест на простите тела и др. Изследва върху себе си и за пръв път в света (през 1794 г.) описва неспособността да се различават известни цветове, която е наречена на негово име – Далтонизъм. Далтонизмът е цветна слепота; дефект в цветното зрение, при който индивидът не може да различава някои цветове (обикновено червения и зеления). Бива частична (за определен цвят) и пълна (околния свят се възприема черно-бял). Джон Далтон умира на 27 юли 1844 г. в Манчестър. \r\n1757 г. \r\nРоден е Мари-Жозеф дьо Мотие, маркиз Лафайет-френски държавник и офицер, участник във войната за независимост на северноамериканските колонии и във Френската революция от 1789 г., началник на Националната гвардия. \r\n1666 г. \r\nРоден е Иван V Алексеевич – руски цар. Син на Алексей Михайлович от брака му с М. М. Милославска. След смъртта на цар Фьодор Алексеевич на 27 април 1688 г. Наришкини провъзгласяват за цар по-малкия брат - Петър, като отстраняват Иван, който често боледува и е неспособен да води държавните дела. По време на въстанието на стрелците Иван V Алексеевич е поставен на престола и на 26 юни 1682 г. е утвърден от Земския събор като \"първи\" цар (неговият по-малък брат Петър I се счита за \"втори\" цар). Управлението на Иван V Алексеевич е номинално: до 1689 г. на практика управлява царица София Алексеевна. На тази дата умират: \r\n2007 г. \r\nУмира Лучано Павароти – най–известния тенор в света. Соло дебютът му е през 1961 в операта в \"Reggio Emilia\". През февруари 1972-а в нюйоркскагта \"Метрополитън опера\", той постига невероятен успех, с който си осигурява и статуса на суперзвезда. През 1990 година на концерта за закриването на Световното първенство по футбол в Рим, пее на една сцена заедно с Хосе Карерас и Пласидо Доминго. Това слага началото на поредицата за \"Тримата тенори\". Последната публична изява на Павароти е при откриването на Зимните олимпийски игри в Торино през феврурари 2006 г. Умира на 71-годишна възраст след боледуване от рак на панкреаса. \r\n1998 г. \r\nУмира Акира Куросава – японски кинорежисьор. Роден е на 23 март 1910 г. в Токио. Учи в Японската художествена академия в Токио, но изоставя приложното изкуство заради киното. Става сценарист и асистент-режисьор. От 1943 г. е самостоятелен постановчик. Постига бърз успех и през 1959 г. основава собствена филмова къща. Утвърждава се като нетрадиционен творец под влияние на европейската литература и западното кино. “Вратата Рашомон” (1950 г.) налага японското кино в Европа. Отделя голямо внимание на екранизациите – “Идиот” (1951 г.), “На дъното” (1957 г.), “Замъкът на паяците” (1957 г.), “Червената брада” (1965 г.). Снима филми за съвременността – “Да се живее” (1952 г.), за средновековните самураи – “Седемте самурая” (1954 г.), “Кагемуша” (1980 г.), “Ран” (1985 г.). Куросава снима първия си цветен филм “Додескаден” и съвременната японска продукция “Дерсу Узала” (1975 г.). Често главен изпълнител във филмите му е Т. Мифуне. Филмите му поставят сериозни социални, нравствени и философски проблеми – “Санширо Сугаита” (1943 г.), “Най-красивите” (1944 г.), “Този, който настъпва тигъра по опашката” (1945 г.), “Не съжаляваме за младостта си” (1946 г.), “Пияният ангел” (1948 г.), “Скандал” (1950 г.), “Записките на живия” (1955 г.), “Да спиш добре като лошите хора” (1960 г.), “Телохранител” (1961 г.), “Рай и ад” (1963 г.), “Сънища” (1990 г.), “Мечтите на Куросава” (1990 г.), “Рапсодия през август” (1991 г.), “Мададайо” (1993 г.). \r\n1683 г. \r\nУмира Жан Батист Колбер – френски държавник, пръв министър на крал Луи ХIV. Способен администратор, автор на закони за закрила на индустрията и търговията, реформира данъчната система, митниците и флота. Покровител е на изкуствата и литературата. Роден е на 29 август 1619 г. в Париж. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.06", "title": "Денят 6 септември в световната история"}
{"url": "http://www.focus-news.net/news/2018/09/06/2563895/sofiya-vavedena-e-vremenna-organizatsiya-na-dvizhenieto-za-preasfaltirane-na-ul-tsar-simeon-ot-ul-opalchenska-do-bul-hristo-botev.html", "text": "Въведена е временна организация на движението за преасфалтиране на ул. „Цар Симеон“ от ул. „Опълченска“ до бул. „Христо Ботев“ в София. Това съобщиха от пресцентъра на  Столична община . От 00.00 часа тази сутрин до 24.00 часа на 8 септември 2018 г. по ул. „Цар Симеон“ в участъка от ул. „Опълченска“ до бул. „Христо Ботев“, както и през кръстовища ул. „Цар Симеон“ - ул. „Странджа“ и ул. „Цар Симеон“ - ул. „Средна гора“.  \r\nОт 00.00 часа на 9 септември 2018 г. до 24.00 часа на 12 септември 2018 г. по ул. „Цар Симеон“ в участъка от ул. „Опълченска“ до бул. „Христо Ботев“, както и през кръстовища ул. „Цар Симеон“ - ул. „Софроний Врачански“, ул. „Цар Симеон“ - ул. „Антим I-ви“, ул. „Цар Симеон“ - ул. „Отец Паисий“, ул. „Цар Симеон“ - ул. „Странджа“ и ул. „Цар Симеон“ - ул. „Средна гора“.", "date": "2018.09.06", "title": "София: Въведена е временна организация на движението за преасфалтиране на ул. „Цар Симеон“ от ул. „Опълченска“ до бул. „Христо Ботев“"}
{"url": "http://www.focus-news.net/news/2018/09/06/2563893/burgas-s-blagodarstven-moleben-v-pomorie-shte-zapochnat-chestvaniyata-po-povod-133-tata-godishnina-ot-saedinenieto-na-knyazhestvo-balgariya-s-iztochna-rumeliya.html", "text": "С благодарствен молебен в Поморие ще започнат честванията по повод 133-тата годишнина от Съединението на Княжество България с Източна Румелия. Това съобщиха от пресцентъра на  Община Поморие . Днес се навършват 133 години от едно от най-значимите събития в националната ни история – Съединението на Княжество България и Източна Румелия. Поморие ще почете великата годишнина с церемония в центъра на града пред паметните плочи на участниците в борбата за Национално освобождение. \r\nЧестването ще започне в 10.00 часа с благодарствен молебен и ще продължи с тържествено слово за празника. Церемонията ще приключи с поднасяне на венци и цветя. Програмата по случай големия национален празник ще продължи от 20.00 часа на пл. „Св. св. Кирил и Методий“, където ще се състои концерт на уникалната група Булгара. Казват, че чрез музиката на Булгара в едно се съчетават духът на планината, мирисът на тревата, чистотата на реката, но и шумът на 21 век, колоритността на малките улици и ритъмът на модерния човек. Групата ще представи вдъхновяваща комбинация от автентичен фолклор, джаз, фънк, поп, дръм енд бейс и още интересни стилове. Концертът ще бъде и официалното закриване на празниците „Море от вино 2018”.", "date": "2018.09.06", "title": "Бургас: С благодарствен молебен в Поморие ще започнат честванията по повод 133-тата годишнина от Съединението на Княжество България с Източна Румелия"}
{"url": "http://www.focus-news.net/news/2018/09/06/2563896/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79 по направлението София – Кулата и обратно. Това съобщиха за  Радио „Фокус“ – Пирин  от Областно пътно управление – Благоевград. Натоварен е и трафикът по второкласен път-19 Симитли – Гоце Делчев. В област Благоевград не се извършват ремонтни дейности по първокласната, второкласната и третокласната пътна мрежа. Няма регистрирани тежки пътни инциденти през изминалата нощ. Очаква се през днешния ден трафикът в региона, особено в посока Гърция, да бъде много натоварен като е възможно образуването на колони от автомобили. \r\nЛивия НИНОВА", "date": "2018.09.06", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/09/06/2563897/sport-novak-dzhokovich-se-klasira-za-polufinala-na-us-open.html", "text": "Новак Джокович се класира за полуфинала на US Open след победа над Джон Милман с 6:3, 6:4, 6:4. Милман, който в предишния кръг елиминира Роджър Федерер, този път не успя да вземе дори сет на сръбския тенисист. Джокович продължава да показва добра форма, след като преди по-малко от два месеца спечели тенис турнира „Уимбълдън“. На полуфинала той ще се изправи срещу японския тенисист Кей Нишикори.", "date": "2018.09.06", "title": "Спорт: Новак Джокович се класира за полуфинала на US Open"}
{"url": "http://www.focus-news.net/news/2018/09/06/2563891/blagoevgrad-kilometrichno-zadrastvane-se-e-obrazuvalo-na-izhod-na-gkpp-kulata.html", "text": "Над 3 км колона от автомобили се е образувала на изход на ГКПП „Кулата”, предаде репортер на  Агенция „Фокус” . Придвижването на автомобили, автобуси и тежкотоварни камиони става изключително бавно, като на моменти изчакването е над 15 минути. Някои от шофьорите са излезли извън превозните средства. Колоната се увеличава.  \r\nНай-вероятна причина за задръстването са слетите почивни дни.", "date": "2018.09.06", "title": "Благоевград: Километрично задръстване се е образувало на изход на ГКПП „Кулата”"}
{"url": "http://www.focus-news.net/news/2018/09/06/2563888/blagoevgrad-s-ritual-po-polagane-na-ventsi-i-tsvetya-v-grada-shte-badat-otbelyazani-133-godini-ot-saedinenieto-na-knyazhestvo-balgariya-s-iztochna-rumeliya.html", "text": "С ритуал по полагане на венци и цветя в града ще бъдат отбелязани 133 години от Съединението на Княжество България с Източна Румелия. Това съобщиха от пресцентъра на  Община Благоевград . От 10.00 часа днес на площад „Мите Марков“ пред паметника на Македоно-Одринското опълчение ще се проведе тържественият ритуал по полагане на цветя в знак на признателност към делото на героите, довели до акта на обединение на нацията. \r\nСлед продължителна дипломатическа борба на Цариградската посланическа конференция (1885-1886) Съединението получава признание с подписването през 1886 г. на Българо-турска спогодба. \r\nДенят е обявен за официален празник на страната с решение на Народното събрание от 18 февруари 1998 г.", "date": "2018.09.06", "title": "Благоевград: С ритуал по полагане на венци и цветя в града ще бъдат отбелязани 133 години от Съединението на Княжество България с Източна Румелия"}
{"url": "http://www.focus-news.net/news/2018/09/06/2563894/veliko-tarnovo-obshtina-svishtov-organizira-poklonenie-po-povod-133-godini-ot-saedinenieto-na-iztochna-rumeliya-s-knyazhestvo-balgariya.html", "text": "Община Свищов организира поклонение по повод 133 години от Съединението на Източна Румелия с Княжество България. Това съобщиха от пресцентъра на  местната администрация . Събитието ще се състои на 6 септември от 11.00 часа, на паметника на Свободата в Свищов.", "date": "2018.09.06", "title": "Велико Търново: Община Свищов организира поклонение по повод 133 години от Съединението на Източна Румелия с Княжество България"}
{"url": "http://www.focus-news.net/news/2018/09/06/2563903/sliven-s-praznichna-programa-v-grada-shte-badat-otbelyazani-133-godini-ot-saedinenieto-na-knyazhestvo-balgariya-i-iztochna-rumeliya-na-6-septemvri.html", "text": "С церемония по издигане на Националния флаг ще започнат честванията по повод 6 септември – Съединението на България. Това съобщиха от пресцентъра на  Община Сливен . Тя ще започне от 11.00 часа на площад „Хаджи Димитър“. Ще бъде отслужен благодарствен молебен за здраве и добруване. Пред паметника на Хаджи Димитър и сливенските възрожденци ще бъдат поднесени венци и цветя. Проявите на площада ще продължат с изпълнения на Младежки танцов ансамбъл „Браво“ при Народно читалище „Хаджи Димитър – 1937“, които ще започнат в 11.45 часа. Организатори на събитието са Община Сливен, Военно формирование 22220, Сливенска митрополия и Народно читалище „Хаджи Димитър – 1937“.", "date": "2018.09.06", "title": "Сливен: С празнична програма в града ще бъдат отбелязани 133 години от Съединението на Княжество България и Източна Румелия на 6 септември"}
{"url": "http://www.focus-news.net/news/2018/09/06/2563904/blagoevgrad-v-bansko-shte-provede-traditsionniyat-festival-bansko-balkan-fest.html", "text": "С „Банско Балкан Фест“ приключва фестивалното лято в курортния град. Това каза за  Радио „Фокус“-Пирин  Георги Икономов, кмет на Община Банско. „Фестивалът ще се проведе в периода от 6 до 8 септември в рамките на 3 дни за четвърта поредна година. И тази година сме разнообразили с гръцки изпълнител, който ще бъде и звездата на фестивала – Мелина Асланиду. Тя ще пее на 8 септември – в събота. Преди това – на 7 септември, на сцената ще излезе един много класически бих казал сръбски изпълнител от старата школа – Харис Джинович, който е познат на много от почитателите на сръбската музика, а на 6 септември Деси Слава ще открие фестивала. Мисля, че пак ще бъде много забавно и интересно. Имаме и идея догодина още повече да разнообразим фестивала, като включим и по-непретенциозни групи от Сърбия, Македония и Гърция, които да са в по-ранните часове като подгряващи групи“, уточни той. Икономов обясни, че не става въпрос за големи звезди, но такива които представят точно специфичната музика, била тя македонска, гръцка или сръбска. По думите му фестивалните вечери започват след 19.00 часа и продължават различно време. Кметът подчерта, че няма как да се определи сръбският или гръцкият изпълнител колко време ще пее, тъй като те не са с точно определен час, но по думите му обикновено пеят дълго време – по 2-3 часа. \r\nНатали СТЕФАНОВА", "date": "2018.09.06", "title": "Благоевград: В Банско ще проведе традиционният фестивал „Банско Балкан Фест“"}
{"url": "http://www.focus-news.net/news/2018/09/06/2563898/shumen-s-tarzhestven-ritual-po-polagane-na-ventsi-i-tsvetya-v-grada-shte-bade-otbelyazan-denyat-na-saedinenieto-na-knyazhestvo-balgariya-i-iztochna-rumeliya.html", "text": "С тържествен ритуал по полагане на венци и цветя в Шумен ще бъде отбелязан 6 септември – Денят на Съединението на Княжество България и Източна Румелия. Това съобщиха от пресцентъра на  Община Шумен . Церемонията по поднасяне на венци и цветя пред паметника на загиналите във войните шуменци ще започне от 10.00 часа. В нея ще се включат военнослужещи от Шуменския военен гарнизон и Градският духов оркестър „Михаил Биков“. Слово по време на честването ще произнесе полк. д-р Дилян Димитров, декан на Факултета „Артилерия, ПВО и КИС“ към Националния военен университет „Васил Левски. На 6 септември се навършват и 136 години от създаването на първия полеви лагер на българската армия в село Мараш. По този повод в 11.00 часа пред паметната плоча в местността Марашката кория в селото също ще бъдат поднесени венци и цветя. В ритуала с военни маршове ще участва и Градският духов оркестър „Михаил Биков“. За гражданите, които желаят да присъстват на ритуала по поднасянето на венци и цветя в село Мараш, е осигурен транспорт. Автобусът  ще отпътува за селото от паркинга на пл. „Кристал“ веднага след края на церемонията по полагане на венци и цветя пред паметника на загиналите във войните шуменци.", "date": "2018.09.06", "title": "Шумен: С тържествен ритуал по полагане на венци и цветя в града ще бъде отбелязан Денят на Съединението на Княжество България и Източна Румелия"}
{"url": "http://www.focus-news.net/news/2018/09/06/2563899/yambol-s-tarzhestven-ritual-i-blagodarstven-moleben-v-grada-shte-bade-otbelyazana-133-tata-godishnina-ot-saedinenieto-na-knyazhestvo-balgariya-s-iztochna-rumeliya.html", "text": "Община Ямбол организира тържествено честване на Деня на Съединението. Това съобщиха от пресцентъра на  Общината . Отбелязването на 133-тата годишнина от Съединението на Княжество България с Източна Румелия ще започне от 10.10 часа с изпълнения на Ямболския духов оркестър на площада пред Общината. \r\nВ 10.30 часа е началото на тържествената церемония с ритуал по издигане на националния флаг, празнично слово на кмета и благодарствен молебен. В ритуала ще участва представителна военна част на Ямболския гарнизон. \r\nЧестването на Съединението ще продължи с шествие по ул. „Г. С. Раковски” – пл. „Освобождение” – ул. „Цар Освободител” до паметника на загиналите за националното ни освобождение, където в 11.00 часа ще бъдат поднесени венци и цветя.", "date": "2018.09.06", "title": "Ямбол: С тържествен ритуал и благодарствен молебен в града ще бъде отбелязана 133-тата годишнина от Съединението на Княжество България с Източна Румелия"}
{"url": "http://www.focus-news.net/news/2018/09/06/2563900/georgi-dimitrov-kmet-na-karnobat-v-dogovora-s-firmata-naematel-na-pomeshteniyata-kadeto-sa-se-proizvezhdali-nelegalni-tsigari-ima-edna-klauza-da-bade-osigureno-nesmushtavanoto-im-proizvodstvo.html", "text": "В договора с фирмата наемател на помещенията, където са се произвеждали нелегални цигари има една клауза - да бъде осигурено несмущаваното им производство. Това каза кметът на Карнобат Георги Димитров в предаването \"Тази сутрин\" по  бТВ . \"Аз повечето факти ги чух от вас. Да, знам, че е отдадено под наем помещението преди 2 или 3 години. Фактът, че синът ми е собственик на помещението според вашите коментари излиза, че е равно на престъпник. Сградата е отдадена на фирма от Стара Загора, има договор. Вярно е, че в договора има една клауза - да бъде осигурено несмущаваното им производство, но какво е било производството разбрахме през юли 2017 година\", допълни той.  \r\n\"Моят син е бил информиран, че тази фирма е трябвало да върши складова и производствена дейност. Твърденията на синът ми са, че не е знаел за това производство. Аз съм сигурен, че той не се познава лично със Стайков, аз се познавам със Стайков\", каза още той.  \r\n\"От тези 25-26 хиляди декара лозя, които г-н Стайков има, поне 7-8 хиляди са общински - коректен е като данъкоплатец. За всеки празник на града една значителна част от разходите се поемат от фирмите на г-н Стайков\", заяви Димитров.", "date": "2018.09.06", "title": "Георги Димитров, кмет на Карнобат: В договора с фирмата наемател на помещенията, където са се произвеждали нелегални цигари има една клауза - да бъде осигурено несмущаваното им производство"}
{"url": "http://www.focus-news.net/news/2018/09/06/2563901/reuters-sasht-i-indiya-shte-provedat-mnogo-podrobni-razgovori-za-prekratyavaneto-na-vnosa-na-iranski-petrol.html", "text": "САЩ и Индия ще проведат „много подробни разговори“ относно искането на Вашингтон напълно да се прекрати вноса на петрол от Иран в Индия, заяви в четвъртък представител на държавния департамент на САЩ пред журналисти, предава  Reuters . \r\n„Искаме от всички наши партньори, не само Индия, да намалят до нула вноса си на петрол от Иран и съм уверен, че това ще бъде част от разговора ни с Индия“, заяви представителят преди началото на разговорите на високо ниво между министрите на външните работи и отбраната на Индия и САЩ. \r\n„Много подробни разговори ще бъдат проведени между САЩ и Индия само по техническите въпроси свързани с прекратяването на доставките и тези разговори ще продължат“, добави той.  Йонислав Дочев", "date": "2018.09.06", "title": "Reuters: САЩ и Индия ще проведат „много подробни“ разговори за прекратяването на вноса на ирански петрол"}
{"url": "http://www.focus-news.net/news/2018/09/06/2563907/sofiya-vavezhda-se-organizatsiya-na-dvizhenieto-vav-vrazka-s-rehabilitatsiyata-na-bul-arsenalski.html", "text": "Въвежда се организация на движението във връзка с рехабилитацията на бул. \"Арсеналски\" от бул. \"Черни връх\" до бул. \"Петко Каравелов\". Това съобщиха от пресцентъра на  Столична община . Забранява се влизането на пътни превозни средства, престоят и паркирането, както следва:  \r\n- От 00.00 часа тази сутрин до 24.00 часа на 9 септември 2018 г. по южната половина от пътното платно на бул. „Арсеналски“, в участъка от ул. „Богатица“ до бул. „Черни връх“, включително и през кръстовищата при ул. „Милевска планина“, ул. „Борис Пожаров“, ул. „Църноок“, ул. „Никола Козлев“ и ул. „Зорница“.  \r\n- От 00.00 часа на 6 септември 2018 г. до 24.00 часа на 9 септември 2018 г. се измества автобусна спирка с код 1345 „ПК СПАРТАК“ на бул. „Арсеналски“ (за автобусна линия №102), успоредно на съществуващото ѝ положение в активната лента за движение, в посока бул. „Черни връх“.", "date": "2018.09.06", "title": "София: Въвежда се организация на движението във връзка с рехабилитацията на бул. \"Арсеналски\""}
{"url": "http://www.focus-news.net/news/2018/09/06/2563892/plovdiv-s-bogata-kulturna-programa-v-grad-saedinenie-shte-badat-otbelyazani-133-godini-ot-saedinenieto-na-knyazhestvo-balgariya-s-iztochna-rumeliya.html", "text": "С богата културна програма в града ще бъдат отбелязани 133 години от Съединението на Княжество България с Източна Румелия. Това съобщиха за  Радио „Фокус“ – Пловдив  от Общината. Днес празничната програма започва в 09.30 часа с поставянето на началото на 43-ти международен мемориален маратон „Съединение“. В 18.30 часа на пл. „Съединение“ в града ще се състои вечер на народното творчество с участието на народни танцови състави от Пловдивска област и певчески групи от град Съединение. В 21.30 часа ще започне концерт на оркестър „Тракийско настроение“, с който празничната програма ще завърши. \r\nТони МИХАЙЛОВ", "date": "2018.09.06", "title": "Пловдив: С богата културна програма в град Съединение ще бъдат отбелязани 133 години от Съединението на Княжество България с Източна Румелия"}
{"url": "http://www.focus-news.net/news/2018/09/06/2563905/veliko-tarnovo-s-voenen-ritual-i-praznichen-bogoslov-v-grada-shte-bade-otbelyazano-saedinenieto-na-balgariya.html", "text": "С военен ритуал и празничен богослов ще бъде отбелязан Денят на Съединението на България – 6 септември във Велико Търново, съобщиха от пресцентъра на  Общината . Празничната програма започва в 10.30 часа пред сградата на Община Велико Търново с военен ритуал за издигане на националното знаме на Р България и празнично слово на кмета инж. Даниел Панов. Възпитаниците на ПМГ „Васил Друмев” Белослава Маринова, Ивана Петрова и Михаил Георгиев ще представят литературна композиция, посветена на Деня на Съединението. В 10.50 часа на Паметник „Майка България” ще бъде отслужен празничен благослов от Негово Високопреосвещенство Великотърновския митрополит Григорий. \r\nЩе се състои военен ритуал по полагане на венци и цветя на признателност. В 11.15 часа по ул. „Васил Левски” ще премине Почетният караул от НВУ „Васил Левски” в тържествен марш. \r\nОт 21.30 часа от площад „Цар Асен I” жителите и гостите на града ще могат да се насладят на Аудио-визуалния спектакъл „Царевград Търнов - звук и светлина”. Организатори на празничната програма са Община Велико Търново, Национален военен университет „Васил Левски” и Великотърновска Света митрополия. \r\nВъв връзка с честванията в града се въвежда временна организация на движението. За времето от 10.00 до 12.00 часа за движение ще бъде затворена улица \"Васил Левски\" в участъка между кръстовището с ул. \"Христо Ботев\" до кръстовището с ул. \"Цар Освободител\"; \r\n- За времето от 21.15 до 22.00 часа за движение ще бъде затворен площад \"Цар Асен I\", както и прилежащите му улици: \"Иван Вазов\", Никола Пиколо\", \"Свети Климент Охридски\".", "date": "2018.09.06", "title": "Велико Търново: С военен ритуал и празничен богослов в града ще бъде отбелязано Съединението на България"}
{"url": "http://www.focus-news.net/news/2018/09/06/2563906/plovdiv-s-tarzhestvena-programa-shte-badat-otbelyazani-133-ta-godishnina-ot-saedinenieto-na-balgariya-i-praznika-na-grada.html", "text": "В Пловдив ще бъдат отбелязани тържествено 133-тата годишнина от Съединението на България и за 26-ти път празника на града. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Честванията по повод годишнината от обединението на Княжество България и Източна Румелия в града по традиция ще започнат в 09.30 часа, когато ще бъде даден старта на 43-тия Международен мемориален маратон „Съединение“, който тръгва от площада на град Съединение с финал – на площад „Съединение“ в Пловдив. Награждаването на победителите е в 12.00 часа, на мястото на финала. В 10.00 часа в Катедрален храм „Света Богородица“ ще бъде отслужен тържествен молебен от Негово Високопреосвещенство Пловдивският Митрополит Николай. В 11.00 часа е полагането на венци и цветя на паметника на Захари Стоянов, а в 11.30 часа – на паметната плоча на майор Райчо Николов. В 12.00 часа на сцената на площад „Стефан Стамболов“ пред сградата на Община Пловдив започва празничен концерт с участието на Биг Бенд Пловдив и солисти, с диригент Николай Гешев. В 18.30 часа на площад „Централен“ пред Военния клуб е възстановката на събитията от 6 септември 1885 година, която изпълняват членовете на комитет „Родолюбие“. В 19.00 часа, отново на сцената пред Община Пловдив, започва празничен концерт на Студентска музикална формация „Жарава“ към ПУ „Паисий Хилендарски“ с ръководител Владимир Величков. В 19.45 часа в Музея на Съединението ще бъде открита изложба на тема „Пловдив в културната история на България“. Мястото е също така „сборен пункт“ на официалните гости от страната и от Пловдив, които заедно в 20.30 часа заемат местата си пред паметника на Съединението, където започва тържествената заря-проверка, която традиционно се излъчва по Българската национална телевизия. Военният ритуал на паметника на Съединението включва вечерна проверка, официално слово за празника и полагане на венци и цветя от българските институции, представители на дипломатическия корпус в страната, градски власти, обществени организации, политически партии и признателни граждани. \r\nДенят на град Пловдив е определен с решение на Общинския съвет от януари 1993 година и празникът се чества на 6 септември – Деня на Съединението на Княжество България с Източна Румелия през 1885 година. \r\nТони МИХАЙЛОВ", "date": "2018.09.06", "title": "Пловдив: С тържествена програма ще бъдат отбелязани 133-та годишнина от Съединението на България и празника на града"}
{"url": "http://www.focus-news.net/news/2018/09/06/2563908/kyustendil-s-podnasyane-na-ventsi-i-tsvetya-na-pametnata-plocha-na-opalchentsite-v-dupnitsa-shte-badat-otbelyazani-133-godini-ot-saedinenieto-na-balgariya.html", "text": "С поднасяне на венци и цветя на паметната плоча на Опълченците в Дупница ще бъдат отбелязани 133 години от Съединението на България. Това съобщиха за  Радио „Фокус” – Кюстендил  от отдел „Култура” към Община Дупница. Отбелязването на 133 години от Съединението на България ще започне от 10.15 часа на площад „Свобода”, когато е предвиден концерт на общинския духов оркестър. В 10.30 часа ще бъдат поднесени венци и цветя на паметната плоча на Опълченците. От 11.00 часа се организира голямо българско хоро. В акцията ще участват местните фолклорни танцови състави, а Община Дупница кани всички граждани да се включат в голямото хоро на площад „Свобода”. \r\nВенцеслав ИЛЧЕВ", "date": "2018.09.06", "title": "Кюстендил: С поднасяне на венци и цветя на паметната плоча на Опълченците в Дупница ще бъдат отбелязани 133 години от Съединението на България"}
{"url": "http://www.focus-news.net/news/2018/09/06/2563910/burgas-sas-zaupokoyna-molitva-shte-zapochnat-chestvaniyata-v-grada-po-povod-133-godini-ot-saedinenieto.html", "text": "Празничните чествания в Бургас по случай 133 години от Съединението ще започнат от 10.00 часа днес с ритуал по издигане на националния флаг на Република България, флаговете на Европейския съюз и Община Бургас на площад „Атанас Сиреков“. Това съобщиха от пресцентъра на  Община Бургас . В 10.30 часа пред Паметника на 24-ти Черноморски пехотен полк (до Военен клуб-Бургас) ще бъде отслужена заупокойна молитва в памет на всички герои, дали живота си в борбата за Съединението на Княжество България с Източна Румелия. Ще бъдат положени венци и цветя на признателност към всички, паднали в Сръбско-българската война от 1885 г., довела до Съединението на България. \r\nОт 11.00 часа на пл. „Атанас Сиреков“ жителите и гостите на града ще могат да се включат в Празнично надиграване с участието на Клуб за български народни танци „Чанове“ – Бургас.", "date": "2018.09.06", "title": "Бургас: Със заупокойна молитва ще започнат честванията в града по повод 133 години от Съединението"}
{"url": "http://www.focus-news.net/news/2018/09/06/2563911/sofiya-vavedena-e-vremenna-organizatsiya-na-dvizhenieto-za-remont-po-bul-konstantin-velichkov.html", "text": "Въведена е временна организация на движението за ремонт по бул. \"Константин Величков\". Това съобщиха от пресцентъра на  Столична община . До 24.00 часа днес се забранява влизането на пътни превозни средства по дясна пътна лента на пътното платно на бул. „Константин Величков“ в участък от 70 м след кръстовището с ул. „Цар Симеон“ в посока бул. „Сливница“.  \r\nДо 24.00 часа днес се измества трамвайна спирка код 2249„УЛ. ЦАР СИМЕОН“ (за трамвайна линия № 11) и автобусна спирка с код 2247„УЛ. ЦАР СИМЕОН“ (за автобусни линии №№ 11 и 83) на бул. „Константин Величков“ назад в посока бул. „Тодор Александров“ на обща временна комбинирана спирка преди кръстовището с ул. „Цар Симеон“.  \r\nДо 24.00 часа днес се измества трамвайна спирка с код 2250 „УЛ. ЦАР СИМЕОН“ (за трамвайна линия № 11) на бул. „Константин Величков“ напред след кръстовището с ул. „Цар Симеон“, в посока бул. „Тодор Александров“ на съществуващата автобусна спирка с код 2252 „УЛ. ЦАР СИМЕОН“ (за автобусни линии №№ 11 и 83).", "date": "2018.09.06", "title": "София: Въведена е временна организация на движението за ремонт по бул. \"Константин Величков\""}
{"url": "http://www.focus-news.net/news/2018/09/06/2563913/pregled-na-osnovnite-temi-v-starozagorskiya-pechat.html", "text": "„Започват аварийно-възстановителни дейности на прохода \"Шипка\", е акцент в днешния брой на вестник  \"Старозагорски новини\" . В материала се уточнява, че в средата на идната седмица ще започне авариен ремонт на пропаднало пътно платно на прохода \"Шипка\". Участъкът е на 182-ия км - дясно платно, в посока град Шипка. Причината е активирано свлачище вследствие на поройните дъждове през месец май, съобщи за медията ни директорът на Областно пътно управление - Стара Загора, Илия Златев.  \r\n\"Депутатите от БСП, които няма да ходят на работа, да подадат заявления за прекратяване на мандата им. За това настоя председателят на Политическо Движение Социалдемократи Елена Нонева\", четем още в изданието. \"Недопустимо като действие е обявеното намерение от лидера на БСП Корнелия Нинова депутатите им да напуснат парламента с изключение на 20, които щели да останат, за да отстояват партийните позиции. След като останалите 59 или 58 са решили, че няма да ходят на работа, нека тези народни представители бъдат така добри да подадат заявления за прекратяване на мандата им и да освободят местата си за следващите в листите. Надявам се, че тези, които ще дойдат след тях, ще бъдат по-работещи, ще бъдат по-отговорни и ще представят наистина една алтернатива, каквато ние в момента не виждаме\". Това заяви вчера пред медията ни председателят на Политическо Движение Социалдемократи Елена Нонева, чиято формация до последните парламентарни избори беше коалиционен партньор на БСП.  \r\n\"Кметовете да съдействат на ОДБХ за недопускане на Африканска чума по свинете в Старозагорско. За това призова вчера областният управител на извънреден брифинг\", е друг акцент във вестника. В Старозагорска област не е отрито огнище на Африканска чума по свинете, но авансово са предприети превантивни мерки за недопускане на заболяването, за което няма лечение и единствената възможност за ликвидиране на заразата е евтаназията на животните. Поради разпространението на невярна информация вчера областният управител Гергана Микова свика извънреден брифинг, в който участва и директорът на Областна дирекция по безопасност на храните (ОДБХ) в Стара Загора д-р Дамян Миков. Той беше категоричен, че действията на ОДБХ към момента са обърнати към хората с цел информация и превенция и имат предупредителен характер, както и за това, че предстоят засилени проверки с цел недопускане на зараза на територията на областта.", "date": "2018.09.06", "title": "Преглед на основните теми в старозагорския печат"}
{"url": "http://www.focus-news.net/news/2018/09/06/2563909/radio-svobodna-evropa-makedoniya-yens-stoltenberg-e-na-poseshtenie-v-makedoniya.html", "text": "Генералният секретар на НАТО Йенс Столтенбер от сряда е на посещение в Македония, предава македонската електронна медия  „Радио Свободна Европа“ . \r\nПредвидено е в четвъртък той да се срещне с президента на страната Георги Иванов, министър-председателя Зоран Заев, вицепремиера и министър на отбраната Радмила Шекеринска, председателя на македонския парламент Талат Джафери и други висши управници. \r\nСтолтенберг ще посети и село Стайковци, където през 2016 година войниците и оборудването от мисията на НАТО KFOR помогнаха да се разчистят пътищата и да се пренесат останките след катастрофалните тогава наводнения. \r\nПредвидено е в четвъртък следобед Столтенберг и Зоран Заев да проведат съвместна пресконференция в Скопие.  Йонислав Дочев", "date": "2018.09.06", "title": "„Радио Свободна Европа“ (Македония): Йенс Столтенберг е на посещение в Македония"}
{"url": "http://www.focus-news.net/news/2018/09/06/2563912/afp-broyat-na-zaginalite-sled-zemetresenieto-v-yaponiya-dostigna-osem-dushi.html", "text": "Броят на загиналите в силното земетресение от 6.6 по скалата на Рихтер, разлюляло северния японски остров Хокайдо рано в четвъртък, достигна осем души, обяви японската държавна телевизия и радио „NHK“, предава  AFP . \r\n„NHK“ уточнява, че шест от загиналите са били от селото Атсума, където огромно свлачище, причинено от земетресението, е ударило домовете.  Йонислав Дочев", "date": "2018.09.06", "title": "AFP: Броят на загиналите след земетресението в Япония достигна осем души"}
{"url": "http://www.focus-news.net/news/2018/09/06/2563915/veliko-tarnovo-ogranicheno-e-dvizhenieto-na-tovarni-avtomobili-nad-10-tona-prez-prohoda-tvarditsa-elena.html", "text": "Спокоен е трафикът по основните улици и булеварди в града, предаде репортер на  Радио „Фокус” – Велико Търново . Времето e облачно. Пътните настилки са мокри. Температурата на въздуха е 16 градуса. По-натоварено е движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. Интензивен е трафикът и на пътен възел „Качица“ и ул. „Магистрална“ – част от главен път София – Варна. Всички светофарни уредби в града работят нормално. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.09.06", "title": "Велико Търново: Ограничено е движението на товарни автомобили над 10 тона през прохода Твърдица – Елена"}
{"url": "http://www.focus-news.net/news/2018/09/06/2563916/stara-zagora-s-ofitsialna-tseremoniya-shte-badat-otkriti-obnovenite-sgradi-na-dve-uchilishta-v-selo-ovoshtnik-i-grad-kran.html", "text": "Обновените сгради на две училища – в село Овощник и град Крън, ще бъдат открити с официална церемония. Това каза за  Радио „Фокус“  Цветолина Цветкова, зам.-кмет на Община Казанлък. Тя поясни, че церемонията по откриване на Основно училище „Свети Климент Охридски“ в Крън ще се проведе в 11.00 часа днес, а тази на Основно училище „Д-р Петр Берон“ в Овощник - в 18.00 часа.  \r\nСградите са реновирани по проекта на Община Казанлък „Обновяване на образователната инфраструктура в Община Казанлък“, финансиран по Оперативна програма „Региони в растеж 2014-2020. Общата стойност на проекта е в размер на 9.504 532 млн. лв. по Оперативна програма „Региони в растеж“ - 2014-2020, Приоритетна ос 1 „Устойчиво и интегрирано градско развитие“. Със средствата са реконструирани общо осем обекта от образователната инфраструктура на територията на община Казанлък - три детски градини в казанлъшкия квартал “Изток“и пет училища – в селата Овощник, Хаджидимитрово, Ръжена и в градовете Шипка и Крън. \r\nВ резултат на строително-монтажните работи са въведени мерки за енергийна ефективност, ремонтирани и изградени са водопровод и канализационни инсталации, извършени са газификация и свързване с градската газоразпределителна мрежа, монтирано е ново оборудване и са осигурени мерки за достъпна среда. \r\nСъс завършването на дейностите до края на 2019 г. учебната база на територията на общината ще бъде изцяло обновена. \r\nСлавяна ГАЙДАРОВА", "date": "2018.09.06", "title": "Стара Загора: С официална церемония ще бъдат открити обновените сгради на две училища в село Овощник и град Крън"}
{"url": "http://www.focus-news.net/news/2018/09/06/2563914/133-godini-ot-saedinenieto-na-knyazhestvo-balgariya-tarzhestveno-shte-bade-otbelyazano-v-severozapadna-balgariya.html", "text": "133 години от Съединението на Княжество България тържествено ще бъде отбелязано в Северозападна България, съобщиха за  Радио „Фокус“ – Видин  от общините във Видин, Враца и Монтана. От 11.00 ч. започва тържествената церемония във Видин, която по традиция се провежда пред паметника на Скърбящия воин на площад „Съединение“. С приветствено слово към видинчани ще се обърне кметът на Видин инж. Огнян Ценков.  \r\nВоенен ритуал и тържествена церемония  ще се проведат за Съединението на България във Враца. Честването ще започне в 10.00 ч., пред Паметника на загиналите във войните за национално обединение – Лъвчето. Благодарствен молебен и водосвет за здраве ще отслужи Негово Високопреосвещенство Врачанският Владика Григорий. Пред паметника на загиналите във войните и пред паметната плоча на полковник Васил Таслаков и загиналите от 35 Врачански полк в Добричката епопея, ще бъдат поднесени венци и цветя.  \r\nВ Монтана, в 10.30 ч. на откритата сцена на площад „Жеравица” ще започне тържествен концерт, посветен на Съединението. \r\nАнна ЛОЗАНОВА", "date": "2018.09.06", "title": "133 години от Съединението на Княжество България тържествено ще бъде отбелязано в Северозападна България"}
{"url": "http://www.focus-news.net/news/2018/09/06/2563917/gabrovo-dvizhenieto-v-uchastak-ot-pat-sevlievo-draganovtsi-se-osashtestvyava-v-edna-lenta-poradi-remont-na-patni-saorazheniya.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са мокри. Времето е с променлива облачност. Температурата на въздуха е 16°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – (Кормянско - Малък Вършец) при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018 г. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена до 31 октомври. \r\nНадежда КРЪСТЕВА", "date": "2018.09.06", "title": "Габрово: Движението в участък от път Севлиево – Драгановци се осъществява в една лента поради ремонт на пътни съоръжения"}
{"url": "http://www.focus-news.net/news/2018/09/06/2563919/ria-novosti-kim-chen-un-predade-poslanie-do-vlastite-na-sasht.html", "text": "Лидерът на Северна Корея Ким Чен-ун е помолил специалния посланик на Южна Корея в Пхенян да предаде послание към американските власти, предава  РИА Новости , като се позовава на „Yonhap“. \r\nТе са се срещнали в Пхенян и специалният посланик е предал писмо от южнокорейския президент Мун Дже-ин. \r\nСлед срещата посланикът заяви, че Ким Чен-ун не е съгласен с мнението на Вашингтон, че не е постигнат прогрес по въпроса за ядреното разоръжаване на Корейския полуостров. Севернокорейският лидер също е отбелязал, че демонтирането на полигона Пхунгери практически е лишил страната от възможността за провеждане на нови ядрени опити. По думите му, международната общност не е оценила в пълен размер акта на Пхенян. \r\nВ същото време Ким е заявил, че продължава да се надява на завършек на процеса на урегулиране на ситуацията на полуострова и нормализация в отношенията със САЩ до края на президентския мандат на Доналд Тръмп през януари 2021 година. \r\nТой е добавил и че не свързва формалното споразумение за края на войната на Корейския полуостров с присъствието на американски войски в региона.  Йонислав Дочев", "date": "2018.09.06", "title": "РИА Новости: Ким Чен-ун предаде послание до властите на САЩ"}
{"url": "http://www.focus-news.net/news/2018/09/06/2563918/blagoevgrad-s-kontsert-na-ansambal-pirin-v-gotse-delchev-shte-otbelezhat-133-godini-ot-saedinenieto.html", "text": "133-та годишнина от Съединението на Княжество България с Източна Румелия ще бъде отбелязана в Гоце Делчев с празничен концерт на ансамбъл „Пирин“. Това съобщиха от пресцентъра на  Община Гоце Делчев . Концертът, организиран от Общината, ще се проведе от 18.00 часа на площад „Македония“.", "date": "2018.09.06", "title": "Благоевград: С концерт на Ансамбъл „Пирин“ в Гоце Делчев ще отбележат 133 години от Съединението"}
{"url": "http://www.focus-news.net/news/2018/09/06/2563921/predsedatelyat-na-parlamenta-tsveta-karayancheva-za-spada-na-doverieto-kam-narodnoto-sabranie-imat-vina-samite-narodni-predstaviteli.html", "text": "Аз мисля, че за спада на доверието към Народното събрание имат вина самите народни представители. Това каза председателят на Народното събрание Цвета Караянчева в предаването „Тази сутрин“ по  бТВ . „Честит празник на всички български граждани. Това е един от най-големите празници, защото сме показали, че ако сме единни можем да направим много. Ако имаме обща кауза, можем да вървим напред. Ако сме достатъчно силни да се противопоставим на чуждото влияние и имаме добри лидери, тогава нещата се случват за България“, допълни тя. „В парламента понякога стават такива битки и пререкания, които не са много лицеприятни, но пък е важно в парламента да се говори. Всички парламенти са били толкова бурни и толкова емоционални. Аз мисля, че за спада на доверието към Народното събрание имат вина самите народни представители. Трябва да бъдем по-отговорни. Понякога, следвайки своите емоции и отношение към отделните колеги, прекрачваме границата. Има моменти, когато председателят много се затруднява в такива ситуации като вчерашната, защото много е тънка границата между емоционалното изказване без замисъл и това, с което искаш да уязвиш някого. Мисля, че вчера г-жа Нинова малко прекали с обвинението, че една парламентарна група са убийци. Мисля, че беше некоректно и за това наложих това наказание, което е по чл. 156, т.2 – забележка. Тя е по-емоционална, но не искам някой да си помисли, че ако и от партия ГЕРБ депутат използва обидни квалификации, няма да бъде наказан“, допълни още тя.", "date": "2018.09.06", "title": "Председателят на парламента Цвета Караянчева: За спада на доверието към Народното събрание имат вина самите народни представители"}
{"url": "http://www.focus-news.net/news/2018/09/06/2563922/plovdiv-povishena-e-opasnostta-ot-svlachishtna-aktivnost-po-napravleniyata-bachkovo-narechenski-bani-yugovsko-hanche-yugovo-laki-i-krichim-devin.html", "text": "Натоварено е движението по участъка на АМ „Тракия“ в Пловдивска област, съобщиха за  Радио „Фокус“ – Пловдив  от Областното пътно управление. В празничния ден се отчита интензивен трафик и по пътищата Пловдив - Асеновград - Смолян, Пловдив - Карлово и Пловдив - Пещера. Пътните настилки на територията на областта са частично мокри, в планинските райони – мокри и хлъзгави. Водачите трябва да шофират с повишено внимание и скорост, съобразена с пътните условия. Заради валежите от дъжд е повишена опасността от свлачищна активност по направленията Бачково - Нареченски бани, Юговско ханче - Югово - Лъки и Кричим - Девин. \r\nНа територията на града трафикът се осъществява с нормална интензивност и без затруднения. Пътните настилки са частично мокри, но нормално проходими. \r\nТони МИХАЙЛОВ", "date": "2018.09.06", "title": "Пловдив: Повишена е опасността от свлачищна активност по направленията Бачково - Нареченски бани, Юговско ханче - Югово - Лъки и Кричим - Девин"}
{"url": "http://www.focus-news.net/news/2018/09/06/2563920/blagoevgrad-nad-5-km-e-kolonata-ot-avtomobili-na-gkpp-kulata-na-izhod-ot-stranata.html", "text": "Над 5 км е колоната от автомобили на ГКПП „Кулата“ на изход от страната. Това съобщи  слушател на Радио „Фокус“ – Пирин . По думите му към момента движението в района на граничния пункт става изключително бавно. На места колоната изобщо не се движи и много от водачите на автомобили са излезли извън моторните превозни средства, които управляват. В колоната има много леки коли, автобуси и камиони.", "date": "2018.09.06", "title": "Благоевград: Над 5 км е колоната от автомобили на ГКПП „Кулата“ на изход от страната"}
{"url": "http://www.focus-news.net/news/2018/09/06/2563926/pregled-na-osnovnite-temi-v-burgaskiya-pechat.html", "text": "„Проверяват за треска-убиец още четирима бургазлии“ е водещото заглавие в днешното издание на вестник  „Черноморски фар“ . Четирима болни от Бургас, сред които и дете на 11 години, чакат да разберат дали са носители на изключително опасния вирус на западнонилската треска, пояснява статията. \r\n„Димитър Николов: Когато си свърша работата, ще говоря за четвърти мандат“ е друго заглавие от първа страница.  Един от проблемите на Бургас е свързан с високото строителство. Хората недоволстват от високите сгради около Морската градина, но по план всичко е изрядно, пише още вестникът. \r\n„Историк: Италианската махала“ е градска легенда“ е друга тема в днешното издание. „От години наричат така комплекс „Възраждане“ е подзаглавието на статията. Родната къща на Петя Дубарова е проектирана от Тоскани, пояснява статията. \r\n„Прокурори влязоха във „Винпром – Карнобат“ е темата на деня в броя. Открита е незаконна фабрика за цигари, нанесла щети на държавата за 70 милиона лева, пише още вестникът.", "date": "2018.09.06", "title": "Преглед на основните теми в бургаския печат"}
{"url": "http://www.focus-news.net/news/2018/09/06/2563923/blagoevgrad-intenziven-na-izhod-za-lekite-avtomobili-e-trafikat-na-granichnite-punktove-kulata-i-ilinden.html", "text": "Интензивен на изход за леките автомобили е трафикът на граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Причината е, че много хора използват почивните дни около 6  септември – Денят на Съединението на Княжество България с Източна Румелия за плаж на морето в Гърция. През целия ден се очаква трафикът на българо-гръцката граница да бъде натоварен. \r\nЛивия НИНОВА", "date": "2018.09.06", "title": "Благоевград: Интензивен на изход за леките автомобили е трафикът на граничните пунктове „Кулата“ и „Илинден“"}
{"url": "http://www.focus-news.net/news/2018/09/06/2563928/kathimerini-kipar-shte-poiska-pomoshtta-na-es-zaradi-narastvashtite-molbi-za-ubezhishte.html", "text": "Кипър ще се координира с други средиземноморски страни, които поемат тежестта на новия миграционен натиск, за да изиска от страните-членки на Европейския съюз да приемат повече хора, които са получили бежански статут, заяви вътрешният министър на островната държава Константинос Петридес в сряда, пише електронното издание на гръцкия вестник  Kathimerini . \r\nТой поясни, че страната му ще въведе редица мерки, за да облекчи „диспропорционалния товар“, който в момента понася, след като Никозия е изправена пред повишен натиск от увеличението на молбите за убежище. \r\nПетридес каза още, че Кипър се намира на първо място сред страните-членки на Евросъюза по брой молби за убежище спрямо населението си, което е около 1.1 милиона души. В първите осем месеца на 2018 година, повече от 4 000 молби за убежище са били подадени, в сравнение с 2 600 през същия период на миналата година. За сравнение с цялата 2016 година молбите за убежище са нараснали с 56 процента. \r\nВсе още има 7 400 души, очакващи одобрение на молбите си. Като добавка към опасенията се явява пристигането на около 140 нови бежанци от Ливан, Турция и Сирия в последните дни. \r\n„Ако тези бройки продължат да нарастват, признавам че вече няма да можем да се справим“, заяви Петридес след среща със своите колеги от министерствата на външните работи, труда и правосъдието, на която се е обсъждал план за действие, който да се справи с проблема. \r\nВътрешният министър добави и че първият приоритет ще бъдат разговорите лице в лице с висшестоящите управляващи в Брюксел, включително и върховният представител по външната политика Федерика Могерини. \r\nКипърските министри ще се срещнат и със своите колеги от европейските партньори, които са изправени пред същия проблем, за да изискат Блокът да приеме система, която справедливо да разпредели хората, които са получили статут сред страните-членки. \r\n„Една нова миграционна политика в Европейския съюз не бива да стовари диспропорционален товар върху страните на първа линия и малките страни, които заради размера си, не могат да създадат тези условия за приемане на целия обем на пристигащи“, поясни Петридес.   Йонислав Дочев", "date": "2018.09.06", "title": "Kathimerini: Кипър ще поиска помощта на ЕС заради нарастващите молби за убежище"}
{"url": "http://www.focus-news.net/news/2018/09/06/2563925/stara-zagora-s-vodosvet-za-zdrave-v-hram-sv-yoan-predtecha-v-kazanlak-shte-bade-otbelyazana-133-tata-godishnina-ot-saedinenieto-na-balgariya.html", "text": "С водосвет за здраве и благоденствие, който ще бъде отслужен в храм „Св. Йоан Предтеча“ в 10.00 часа на 6 септември в Казанлък ще бъде отбелязана 133-тата годишнина от Съединението на България. Това каза за  Радио „Фокус“  Сребра Касева, началник на кабинета на кмета. Касева поясни, че като част от програмата ще бъде изнесено слово за Съединението и ще бъде изнесена литературно-музикална програма.  \r\nНа 6 септември 1885 година в храм „Св. Йоан Предтеча“ жителите на града се стичат, когато пристига първата официална телеграма, с която те научават, че е настъпил моментът на истинското им освобождение. Малко по-късно в Казанлък пристига и самият княз Александър I, за да потвърди факта на Съединението. \r\nНа 6 септември, когато България отбелязва Деня на Съединението, в селата Овощник и Крън ще бъдат открити обновените сгради на две училища по проект „Обновяване на образователната инфраструктура в Община Казанлък“, финансиран по Оперативна програма „Региони в растеж 2014-2020“ на Община Казанлък. В Крън церемонията по откриване на сградата на Основно училище“ Св. Климент Охридски“ ще се състои в 11.00 часа, а в Овощник на Основно училище „Д-р Петър Берон“ в 18.00 часа. \r\nСлавяна ГАЙДАРОВА", "date": "2018.09.06", "title": "Стара Загора: С водосвет за здраве в храм „Св. Йоан Предтеча“ в Казанлък ще бъде отбелязана 133-тата годишнина от Съединението на България"}
{"url": "http://www.focus-news.net/news/2018/09/06/2563924/plovdiv-vavezhdat-se-ogranicheniya-na-dvizhenieto-v-grada-vav-vrazka-s-chestvaniyata-na-saedinenieto.html", "text": "Въвеждат се ограничения на движението в Пловдив във връзка с честванията на Деня на Съединението. Това съобщиха за  Радио „Фокус“ – Пловдив  от ОП „Организация и контрол на транспорта“. Във връзка с честването, на два пъти ще се спира движението по бул. „Шести септември“, в участъка от кръстовището с бул. „Руски” до кръстовището с бул. „Цар Борис III Обединител”. Първото затваряне на отсечката ще бъде за времето от 09.00 до 13.00 часа, когато на територията на Пловдив ще пристигнат участниците в международния мемориален маратон „Съединение” и  междинен пробег „Триумф”. Пътният участък ще бъде затворен за движение и вечерта за времето от 18.30 до 21.30 часа за тържествената заря-проверка по случай 133-тата годишнина от Съединението. Автобусите по 13 линии на градския транспорт – №6, 10, 11, 15, 20, 21, 22, 37, 44, 66, 93, 99 и 116, ще се движат с променен маршрут. \r\nЗа улеснение и удобство на гражданите, днес паркирането в „Синя зона“ е безплатно. \r\nТони МИХАЙЛОВ", "date": "2018.09.06", "title": "Пловдив: Въвеждат се ограничения на движението в града във връзка с честванията на Съединението"}
{"url": "http://www.focus-news.net/news/2018/09/06/2563929/blagoevgrad-nad-chas-otnema-preminavaneto-na-gkpp-kulata-v-posoka-gartsiya.html", "text": "Над час отнема преминаването на ГКПП „Кулата” в посока Гърция, предаде репортер на  Агенция „Фокус” . Много от шофьорите са изнервени и използват клаксони.", "date": "2018.09.06", "title": "Благоевград: Над час отнема преминаването на ГКПП „Кулата” в посока Гърция"}
{"url": "http://www.focus-news.net/news/2018/09/06/2563931/kyustendil-133-godini-ot-saedinenieto-na-knyazhestvo-balgariya-i-iztochna-rumeliya-shte-badat-otbelyazani-s-podnasyane-na-ventsi-i-tsvetya-na-pametnika-bulair.html", "text": "133 години от Съединението на Княжество България и Източна Румелия ще бъдат отбелязани с поднасяне на венци и цветя на паметника „Булаир“. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към община Кюстендил. Тържественото отбелязване на годишнината от Съединението на Княжество България с Източна Румелия ще се състои  от 11.00 часа, сцена „Арката” на площад „Велбъжд”. В програмата е включено слово за бележитата дата и поднасяне на венци и цветя на паметника „Булаир” в центъра на града. \r\nВенцеслав ИЛЧЕВ", "date": "2018.09.06", "title": "Кюстендил: 133 години от Съединението на Княжество България и Източна Румелия ще бъдат отбелязани с поднасяне на венци и цветя на паметника „Булаир“"}
{"url": "http://www.focus-news.net/news/2018/09/06/2563927/chavdar-bozhurski-oblasten-upravitel-na-sliven-kauzi-kato-saedinenieto-se-sbadvat-s-obshta-podkrepa.html", "text": "Каузи като Съединението се сбъдват с обща подкрепа. Това казва областният управител Чавдар Божурски в поздравителен адрес към жителите на Сливен и областта по случай националния празник 6 септември, съобщиха от пресцентъра на  Областната администрация . В поздравлението на областния управител се казва още: „Уважаеми жители на Сливенска област, Съединението на Княжество България и Източна Румелия за нас е празник с особено голяма стойност. В бурната 1885 г. Сливен вече е бил утвърден като втори център на борбите за обединение.  А техен основен вдъхновител е Димитър Куртев – един младеж, на не повече от 30 години, който въпреки младата си възраст, дори е участвал в боевете при Шипка. След Освобождението е бил назначен като секретар на окръжния съд в нашия град. Куртев е създал със сподвижниците си тайните революционни комитети в Сливен, Котел Ямбол, Карнобат и Айтос, заради което е бил уволнен и арестуван. От затвор го спасили протестите в града и гневното писмо, което майката на Хаджи Димитър изпратила до главния управител на Източна Румелия. Куртев е човекът, който на 6 септември преди 133 години е влязъл заедно с Панайот Хитов и Манол Георгиев в сградата на префектурата, за да принудят администрацията да предаде властта. Камбаните на църквата „Св. Димитър” започнали да бият. Хората посрещнали радостната вест с възгласи „Да живее България!”. \r\nТези исторически факти показват, че каузи се сбъдват с обща подкрепа. Нека в навечерието на националния празник почетем делото, както на известните имена от миналото, така и на позабравените герои. Нашето Отечество и днес има нужда и от опита на зрелите, и от смелостта на младите. Честит празник! Да живее България!\"", "date": "2018.09.06", "title": "Чавдар Божурски, областен управител на Сливен: Каузи като Съединението се сбъдват с обща подкрепа"}
{"url": "http://www.focus-news.net/news/2018/09/06/2563930/predsedatelyat-na-ns-tsveta-karayancheva-s-ostavkite-koito-byaha-podadeni-se-poe-politicheskata-otgovornost-i-taka-se-postapva.html", "text": "С оставките, които бяха подадени се пое политическата отговорност и така се постъпва. Това каза председателят на Народното събрание Цвета Караянчева в предаването „Тази сутрин“ по  бТВ . Във връзка с тежката катастрофа в Своге, при която загинаха 17 души, Цвета Караянчева заяви: „Няма как министър да знае изцяло какво се случва в администрацията надолу. Важно е отговорните лица, които не са си свършили работата да си понесат отговорността. С оставките, които бяха подадени, се пое политическата отговорност и така се постъпва. Аз познавам и тримата министри и те са изключителни професионалисти и мъже на честта. В един момент трябва да поемеш политическата отговорност, а дали ще ти приемат оставката това вече е тема на друг разговор. Те са заявили своето желание да освободят постовете си и това показва, че те както се казва носят оставката в джоба си. Така се прави – подаваш оставката“, допълни тя. „Нека си спомним през 2006 г., когато се случи също една трагедия – тогава дори нямаше дума за оставки. За мен министрите се справят добре по начина, по който провеждаме парламентарния контрол и се отчитат пред народните представители. Ако министър-председателят има забележки към тяхната работа, това е негово право“, заяви още Караянчева. По думите ѝ в една коалиция всяка една от партиите има своята програма и не по всичко има съгласие с предложенията на колегите от „Обединените патриоти“. „Нормално е да прехвърчат искри. Дебатите, които се водят в парламента не винаги някои от нас гласува в подкрепа на едно или друго предложение. Аз мисля, че проблемът е комуникацията, проблем са коалиционните съвети, които в последните няколко месеца не се провеждаха регулярно“, допълни председателят на НС.", "date": "2018.09.06", "title": "Председателят на НС Цвета Караянчева: С оставките, които бяха подадени, се пое политическата отговорност и така се постъпва"}
{"url": "http://www.focus-news.net/news/2018/09/06/2563933/d-r-atanas-kambitov-kmet-na-blagoevgrad-prez-1885-godina-na-6-septemvri-balgarskiyat-narod-za-poreden-pat-dokazva-svoyata-sila-reshitelnost-i-zhazhda-za-edinstvo.html", "text": "През 1885 година, на тази дата, българският народ за пореден път доказва своята сила, решителност, жажда за единство. Това казва кметът на Община Благоевград д-р Атанас Камбитов в поздравителен адрес по повод 133-тата годишнина от Съединението на Княжество България с Източна Румелия, съобщиха от пресцентъра на  Общината . В поздравлението на кмета Камбитов се посочва още: „6 септември е символ на патриотизъм и национална гордост! България има славна история! Да помним делото на нашите предци! Да пазим техните завети! Да предадем на децата си обичта към родината!\"", "date": "2018.09.06", "title": "Д-р Атанас Камбитов, кмет на Благоевград: През 1885 година на 6 септември българският народ за пореден път доказва своята сила, решителност и жажда за единство"}
{"url": "http://www.focus-news.net/news/2018/09/06/2563934/sport-key-nishikori-se-klasira-za-polufinala-na-us-open.html", "text": "Японецът Кей Нишикори се класира за полуфинала на US Open след победа над Марин Чилич с 2:6, 6:4, 7:6, 4:6, 6:4 за малко повече от четири часа игра. Нишикори става вторият японец, който се класира за полуфиналите на тазгодишното издание на турнира в Ню Йорк, след като по-рано в сряда Наоми Осака за първи път в кариерата си се класира за полуфинала на US Open. В следващия си двубой Нишикори ще се изправи срещу Новак Джокович, който отстрани Джон Милман.", "date": "2018.09.06", "title": "Спорт: Кей Нишикори се класира за полуфинала на US Open"}
{"url": "http://www.focus-news.net/news/2018/09/06/2563936/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините, особено мъгливо и облачно е във високите части на планините. Това съобщиха за  Агенция “Фокус”  от Планинска спасителна служба (ПСС) при БЧК. Над 2000 м температурите в планините са между 6 и 7 градуса. По високата част на билото на Стара планина духа вятър. В останалите планини времето е с разкъсана облачност. От лифтовите съоръжения работят 2-ра и 4-та линия в Пампорово, кабинковият и Ситняковският лифт в Боровец и Банско. В планините се наблюдава голямо туристическо посещение, заради почивните дни. От ПСС ги призовават да се съобразят с прогнозата за времето и да бъдат внимателни.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.06", "title": "ПСС: Лоши са условията за туризъм в планините"}
{"url": "http://www.focus-news.net/news/2018/09/06/2563941/kyustendil-ekipi-na-pss-sa-proveli-spasitelna-aktsiya-za-izgubil-se-turist-v-rayona-na-rilskiya-manastir.html", "text": "Екипи на ПСС са провели спасителна акция за изгубил се турист в района на Рилския манастир. Това съобщиха за  Агенция “Фокус”  от Планинска спасителна служба (ПСС) при БЧК. Снощи около 20.00 часа служители на ПСС са получили сигнал за изгубен турист, който не е бил в състояние да открие правилния маршрут. Той не е бил презапасен с необходима екипировка и е имало опасност да премръзне. Навременно екипите са реагирали и към 00.00 часа изгубеният турист е бил свален невредим в Благоевград.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.06", "title": "Кюстендил: Екипи на ПСС са провели спасителна акция за изгубил се турист в района на Рилския манастир"}
{"url": "http://www.focus-news.net/news/2018/09/06/2563939/ivan-totev-kmet-na-plovdiv-nie-plovdivchani-nosim-duha-na-saedinenieto-za-pokoleniyata-sled-nas-po-patya-kam-dostoynoto-evropeysko-badeshte.html", "text": "Преди 133 години нашите предци повярваха в силите си и с оръжие и смелост обединиха голяма част от духовните и исторически български територии. Те възкресиха националния идеал на един народ, изпълнен със спомени за величие и мечти за нов подем, като присъединиха процъфтяващата Източна Румелия към осакатеното от външни сили Княжество България. Това се казва в поздравителния адрес на кметът на Пловдив инж. Иван Тотев във връзка с 6-ти септември – Ден на Съединението и Празник на града, съобщиха от пресцентъра на  Общината . \r\n„Ние ще се борим за истинската свобода и независимост на тая страна, която се нарича България ” – тези думи на Захари Стоянов като кипнало вино замайват главите. По-късно той ще напише: „6 септември 1885 година е тоя знаменит ден, когато ние почнахме своето истинско политическо и самостоятелно съществуване”. Съединението на Княжество България и Източна Румелия е събитие, което не е поставяно под съмнение. Обвито е с ореола на мирна революция, подкрепена от целия народ и това го превръща в траен исторически знак. Ние, пловдивчани,  носим духа на Съединението за поколенията след нас по пътя към достойното европейско бъдеще. Не случайно Пловдив бе избран за първия български град – Европейска столица на културата през 2019 година. Нашето мото е ЗАЕДНО не само защото тук от хилядолетия хората живеят в мир, разбирателство и уважение, но и защото всеки ден продължаваме да изпълваме със смисъл това ЗАЕДНО. В Деня на Съединението и Празника на Пловдив приемете искрените ми пожелания за здраве и  просперитет, за успехи и щастливи дни. Честит празник!“, се казва още в поздравителния адрес на кметът Иван Тотев по повод Деня на Съединението.", "date": "2018.09.06", "title": "Иван Тотев, кмет на Пловдив: Ние, пловдивчани, носим духа на Съединението за поколенията след нас по пътя към достойното европейско бъдеще"}
{"url": "http://www.focus-news.net/news/2018/09/06/2563937/evrokomisaryat-gyunter-yotinger-es-e-izpraven-pred-smartna-zaplaha-otvatre-i-otvan.html", "text": "Европейският проект е изправен пред „смъртна заплаха“ от опоненти отвътре и отвън Европейския съюз, заяви еврокомисарят по бюджета Гюнтер Йотингер във вторник, пише европейската редакция на електронното издание  Politico . \r\nТой заяви, че бързото одобрение на следващия дългосрочен бюджет на ЕС от националните лидери и Европейския парламент ще покаже, че Европа все още остава способна на действие в лицето на подобни предизвикателства. \r\n„Моето виждане е, че проектът се намира в смъртна опасност“, заяви Йотингер по време на събитие, организирано от Федералната асоциация на Германия за ненормативни обществени услуги в Брюксел във вторник вечерта. \r\n„Някои хора в Европа искат тя да бъде отслабена или дори унищожена – Полша, Унгария, Румъния, правителството на Италия“, заяви той. \r\nЕврокомисарят добави, че ЕС е изправен пред риск от автократи, които използват търговските войни и агресията, споменавайки руския президент Владимир Путин, турския президент Реджеп Тайип Ердоган и „умните китайци“. \r\nЙотингер добави и че правителството на собствената му страна, Германия, не показва достатъчен ентусиазъм за ЕС, в частност когато стане въпрос за бюджета. Той заяви, че социалдемократическият финансов министър Олаф Шолц е „дори по-стриктен финансист в това отношение“ отколкото консервативния му предшественик Волфганг Шойбле. \r\nСпоред еврокомисаря все още остава отворен въпросът дали Берлин иска да се присъедини към групата от членки на ЕС, които натискат за по-малък бюджет на Блока. „Помогнете, за да гарантираме, че германското правителство няма да прави съкращения на разходите, както го направи предишния път“, призова той публиката си.  Йонислав Дочев", "date": "2018.09.06", "title": "Еврокомисарят Гюнтер Йотингер: ЕС е изправен пред „смъртна заплаха“ отвътре и отвън"}
{"url": "http://www.focus-news.net/news/2018/09/06/2563935/varna-vavezhda-se-vremenna-organizatsiya-na-dvizhenieto-v-tsentara-na-grada-po-povod-chestvaneto-na-133tata-godishnina-ot-saedinenieto-na-balgariya.html", "text": "С празнично шествие от 9.50 часа тази сутрин във Варна ще бъдат отбелязани 133 години от Съединението на България, предаде репортер на  Радио „Фокус“ – Варна . Програмата ще започне от 9.30 часа на площад „Независимост“ в града ще се състои традиционното възпоменание за 6 септември 1885 г. пред паметната плоча на княз Александър Батенберг. Във връзка с тържественото шествие в централната част на града, ще бъде преустановено движението на превозни средства по дясното платно на бул. „Мария Луиза“, в посока кръстовището с бул. „Осми Приморски полк” – в частта от кръстовището с бул. „Владислав Варненчик” до кръстовището с бул. „Сливница\". Мярката ще бъде в сила от 9.45 часа до приключване на мероприятието - около 10.10 часа. Шествието ще започне на пл. „Независимост“, ще премине по бул. „Мария Луиза“ и ще приключи пред Паметника на приморците, загинали в Сръбско-българската война, до сградата на Община Варна. \r\nДиана СТОЕВА", "date": "2018.09.06", "title": "Варна: Въвежда се временна организация на движението в центъра на града по повод честването на 133–тата годишнина от Съединението на България"}
{"url": "http://www.focus-news.net/news/2018/09/06/2563938/blagoevgrad-izklyuchitelno-natovareno-e-dvizhenieto-prez-gkpp-kulata-na-izhod-ot-stranata-punktat-raboti-na-palen-kapatsitet.html", "text": "Изключително натоварено е движението през ГКПП „Кулата“ на изход от страната, пунктът работи на пълен капацитет, предаде репортер на  Агенция „Фокус\" . Преминаването през граничния пункт отнема повече от час и това изнервя шофьорите. \r\n„Фокус\" призовава пътуващите в посока Гърция да бъдат търпеливи и да предвидят повече време за преминаването си през границата.", "date": "2018.09.06", "title": "Благоевград: Изключително натоварено е движението през ГКПП „Кулата“ на изход от страната, пунктът работи на пълен капацитет"}
{"url": "http://www.focus-news.net/news/2018/09/06/2563932/varna-v-grada-shte-se-provede-bezplaten-peshehoden-tur-s-ekskurzovod-po-povod-133-godini-ot-saedinenieto-na-balgariya.html", "text": "Тричасова безплатна пешеходна туристическа обиколка с професионален екскурзовод на български език, ще се проведе днес от 10.30 часа по случай Деня на Съединението на България, предаде репортер на  Радио „Фокус“ – Варна . В тура могат да се включат всички желаещи да научат повече за историята и забележителностите на Варна. Обиколката ще тръгне от Туристическия информационен център на пл. „Св. св. Кирил и Методий“ (срещу Катедралата). Времетраенето е около 3 часа. Маршрутът е: Катедрален храм „Успение Богородично”, паметник на Цар Калоян, сградата на Регионалния държавен архив, барелеф на Княз Александър Батенберг, Драматичен театър, сградата на Апелативния съд, пл. Независимост, паметник на арх. Дабко Дабков, архитектурни паметници в района, Дом на архитектите, Католическа църква \"Непорочно Зачатие на Дева Мария\", Римски терми, Музей за Нова история на Варна, Малки римски терми, Военноморски музей, кораб Дръзки, Аквариум, Планетариум, Фестивален и конгресен център, Градската художествената галерия, Община Варна, Археологическия музей. Организатори са Туристически информационен център и Съюзът на екскурзоводите. \r\nДиана СТОЕВА", "date": "2018.09.06", "title": "Варна: В града ще се проведе безплатен пешеходен тур с екскурзовод по повод 133 години от Съединението на България"}
{"url": "http://www.focus-news.net/news/2018/09/06/2563942/kongresat-na-balgarite-v-ukrayna-istoricheskiyat-akt-na-saedinenieto-demonstrira-volyata-na-balgarskiya-narod-i-silata-na-obedinenieto.html", "text": "Честит Ден на Съединението на Източна Румелия с Княжество България. Този исторически акт демонстрира волята на българския народ и силата на обединението. Това се посочва в  поздравителен адрес от Конгреса на българите в Украйна  по повод 133 години от Съединението Княжество България и Източна Румелия. В поздравителния адрес се посочва още: „Въпреки желанието на великите сили България да е разделена, Източна Румелия се отцепва от Османската империя и се обединява с Княжество България. Редица народни бунтове и отговорното решение на бесарабския българин – генерал Данаил Николаев дават възможност 6 септември 1885 година да стане една от най-важните и значими дати в българската история. \r\nОбщите усилия на един народ дават големи резултати, след сравнително кратко време България получава своето Освобождение, последвано от провъзгласяване на нейната Независимост.  Съединението прави силата не е само мото, изписано на сградата на Народното събрание, а е формула за успех в национален мащаб. Сигурни сме, че заедно можем повече. Нека българите бъдат обединени от общи родолюбиви каузи и пазят родното където и да са по света. Пожелаваме на всички здраве, благополучие и успехи!“", "date": "2018.09.06", "title": "Конгресът на българите в Украйна: Историческият акт на Съединението демонстрира волята на българския народ и силата на обединението"}
{"url": "http://www.focus-news.net/news/2018/09/06/2563940/dimitar-nikolov-kmet-na-burgas-neka-badem-sploteni-i-da-otstoyavame-interesite-si-kakto-go-napraviha-nashite-predtsi.html", "text": "Нека бъдем сплотени и да отстояваме интересите си, както го направиха нашите предци. Това казва кметът на Община Бургас Димитър Николов в поздравителен адрес по повод Деня на Съединението, съобщиха от пресцентъра на  Общината . В поздравлението на кмета Николов се посочва още: „Уважаеми съграждани, на днешния ден отбелязваме една от най-светлите дати в новата българска история. Съединението на Княжество България и Източна Румелия е акт, който показва решителността на българския народ да следва своята кауза – обединение на всички земи, в които живее българско население. Кауза, на която посветиха живота си хиляди духовници, просветители и революционери по време на Възраждането и годините след Освобождението. На 6 септември 1885 година нашите предци написаха една от най-силните страници от историята на новата българска държава. В нейните редове се съдържа голямата мъдрост, че единният народ не може да бъде сломен от нито една велика сила, когато е решен с цената на всичко да се бори за своя идеал. Нека на днешния ден да си спомним за дейците, които подготвиха Съединението с решителност, мъдрост и себеотрицание. Да почетем героите от Сръбско-българската война, които достойно защитиха обединена България и правото на народа ни да живее свободно. Най-важният урок от това историческо събитие е да бъдем единни както в добрите, така и в трудните моменти. Да сме сплотени като общество и да отстояваме интересите на България така, като го направиха нашите предци на 6 септември 1885 година. Честит празник!“", "date": "2018.09.06", "title": "Димитър Николов, кмет на Бургас: Нека бъдем сплотени и да отстояваме интересите си, както го направиха нашите предци"}
{"url": "http://www.focus-news.net/news/2018/09/06/2563943/sliven-izlozhbata-svyatoto-ni-delo-saedinenieto-e-predstavena-v-regionalniya-istoricheski-muzey.html", "text": "Изложбата „Святото ни дело – Съединението” е представена в Регионалния исторически музей в Сливен, който ще работи със специално работно време на националния празник, съобщиха от  културната институция . Ще бъдат отворени и къщите музеи, както постоянните експозиции. Променено е само работното време. Къщата музей „Хаджи Димитър” на ул. „Асенова” 2 ще работи от 09.00 часа до 12.00 часа и от 14.00 часа до 17.00 часа. Сградата на Първата държавна текстилна фабрика на Балканите на пл. „Стоил Войвода” 3 ще работи от 09.00 часа до 12.00 часа и от 14.00 часа до 17.00 часа.", "date": "2018.09.06", "title": "Сливен: Изложбата „Святото ни дело – Съединението” е представена в Регионалния исторически музей"}
{"url": "http://www.focus-news.net/news/2018/09/06/2563946/new-europe-manfred-veber-formalno-obyavi-kandidaturata-si-za-vodach-na-enp-v-evropeyskite-izbori.html", "text": "В серия от три последователни съобщения в социалната мрежа „Туитър“ на английски, френски и родния си немски език, лидерът на депутатите от Европейската народна партия (ЕНП) в Европейския парламент Манфред Вебер обяви, че ще бъде водещият кандидат на дясноцентристката партия в предстоящите избори за Европейска комисия, насрочени за май следващата година, пише базираното в Брюксел електронно издание  New Europe . \r\n„Европа се намира в повратна точка. Европейските избори през 2019 година ще решат бъдещето на ЕС“, пише Вебер. „Днес стои въпросът за отстояването на Европа и защитата на нашите ценности, защото ние сме изправени пред предизвикателства както отвътре, така и отвън. Става въпрос за запазването на нашия европейския начин на живот… Не можем да продължим така, както е в момента в ЕС. Ще помогна за това Европа да се върне при хората и да се възстанови връзката между гражданите и Европейския съюз. Искам да отворя нова глава в ЕС“, добави още той. \r\nДекларацията на Вебер подсказва, че той се чувства уверен, след като германският канцлер Ангела Меркел заяви, че ще подкрепи, но не и формално одобри, неговата кандидатура. ЕНП ще трябва да реши през ноември дали Вебер ще бъде нейният предпочитан кандидат, което изглежда вероятно към този момент, тъй като никой друг политик от ЕНП за момента не е декларирал намерението си да се състезава за номинация на партията. \r\nФинландският министър-председател Александър Стуб и Мишел Барние, главният преговарящ на ЕС за Брекзит, също са широко коментирани като потенциални кандидати, макар и никой от тях да не е декларирал публично намерението си да се хвърли в изборния процес.  Йонислав Дочев", "date": "2018.09.06", "title": "New Europe: Манфред Вебер формално обяви кандидатурата си за водач на ЕНП в Европейските избори"}
{"url": "http://www.focus-news.net/news/2018/09/06/2563947/gabrovo-v-etnografski-muzey-na-otkrito-etar-shte-se-provede-16-iyat-mezhdunaroden-panair-na-traditsionnite-zanayati.html", "text": "В Етнографски музей на открито „Етър“ ще се проведе 16-ият Международен панаир на традиционните занаяти. В събитието тази година се очаква да се включат около 80 занаятчии от три континента. Това съобщи за  Радио „Фокус“ – Велико Търново  доц. Светла Димитрова, директор на Музея на открито. Тя уточни, че българските майстори ще са около 60 и ще са от всички краища на страната. Чужденците ще са около 20 и са от три континента – Европа, Африка и Азия. Ще има изложители от Южна Африка, Иран, Латвия, Литва, Сърбия, Румъния. Унгария. Всички събития ще са съпътствани от богата фолклорна програма, в рамките на която ще има изпълнения и сутрин, и следобед. Две изложби ще представят на посетителите занаятите на Иран и Палестина. Предвидена е изложба – базар на победителката в майсторската надпревара от миналата година. Пред очите на всички посетители ще се проведе Майсторската надпревара по каменоделство. Разделът каменоделство е избран за пръв път в 16-годишната история на събитието. Майсторите, които ще се състезават са деветима, а тези, които ще се надпреварват в младежкия раздел – трима. Тази година ще има участници от специализирането училището по каменоделство в Кунино. \r\nМеждународният панаир ще продължи до 9 септември. Съорганизатори, освен ЕМО „Етър“, са Община Габрово и Министерство на културата. \r\nЛуиза ТРАНЧЕВА", "date": "2018.09.06", "title": "Габрово: В Етнографски музей на открито „Етър“ ще се проведе 16-ият Международен панаир на традиционните занаяти"}
{"url": "http://www.focus-news.net/news/2018/09/06/2563945/prof-plamen-pavlov-istorik-saedinenieto-na-natsiyata-vodi-do-sila.html", "text": "Съединението на нацията води до сила. Това каза историкът проф. Пламен Павлов в интервю за  Агенция „Фокус“  за Съединението на Княжество България и Източна Румелия от 6 септември 1885 г. „Трябва да се поздравим с един от най-хубавите празници в нашата нова история и все пак да си спомним, че девизът „Съединението прави силата“, който е изписан на входа на Народното събрание, има предвид не съединението в някакъв смисъл на спорещи партии в парламента, а националното единство“, каза проф. Павлов. По думите му независимо, че това събитие вече е отдалечено със значителен период от нас, то има много силно актуално звучене. „То говори, че когато народът ни е единен, има патриотично настроена и визионерска политическа класа могат да бъдат преодолени дори ограниченията, наложени с диктат, какъвто е Берлинският договор“, каза проф. Павлов. Историкът обърна внимание, че само седем години след Освобождението и шест години след Берлинския диктат българите от Княжество България и Източна Румелия, политиците, гражданското общество са намерили воля и енергия да скъсат веригите и да постигнат това Съединение. „Съединението е стъпка, много важна фаза от процеса на национално обединение. За голямо съжаление този процес не получава нужната реализация. Именно актът от 6 септември 1885 г. е в основата на борбите на българите от Македония и Одринско за автономия. Автономията просто е крачка за бъдещо поредно Съединение. Сега защо това не се е случило може да се говори надълго и нашироко, но войните за национално обединение на практика имаха задачата да постигнат това. За съжаление, поради геополитически причини от глобален характер борбата на нашия народ и армия за обединение не се получи. В днешно време ние можем и трябва да търсим други пътища за постигане на подобно Съединение и то най-вече в контекста на отношенията ни с Република Македония, в която живеят милион и 300 хиляди души с българска кръв“, допълни още историкът.  \r\nДеница КИТАНОВА Пълния текст на интервюто четете по-късно в „Мнение”", "date": "2018.09.06", "title": "Проф. Пламен Павлов, историк: Съединението на нацията води до сила"}
{"url": "http://www.focus-news.net/news/2018/09/06/2563948/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Нормално натоварен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление-Пазарджик. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.09.06", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2018/09/06/2563950/blagoevgrad-tri-gisheta-za-leki-i-edno-za-tovarni-avtomobili-i-mikrobusi-rabotyat-na-gkpp-kulata-promahon-na-izhod-ot-stranata.html", "text": "Три гишета за леки и едно за товарни автомобили и микробуси работят на ГКПП „Кулата – Промахон“ на изход от страната, съобщи слушател на  Радио „Фокус“ – Пирин . Преминаването през пункта отнема около час и половина. Колоната от автомобили е над 5 км, а преминаването става много бавно, въпреки че пункта работи на пълен капацитет.", "date": "2018.09.06", "title": "Благоевград: Три гишета за леки и едно за товарни автомобили и микробуси работят на ГКПП „Кулата – Промахон“ на изход от страната"}
{"url": "http://www.focus-news.net/news/2018/09/06/2563951/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В серия от три последователни съобщения в социалната мрежа „Туитър“ на английски, френски и родния си немски език, лидерът на депутатите от Европейската народна партия (ЕНП) в Европейския парламент Манфред Вебер обяви, че ще бъде водещият кандидат на дясноцентристката партия в предстоящите избори за Европейска комисия, насрочени за май следващата година, пише базираното в Брюксел електронно издание  New Europe . \r\n„Европа се намира в повратна точка. Европейските избори през 2019 година ще решат бъдещето на ЕС“, пише Вебер. „Днес стои въпросът за отстояването на Европа и защитата на нашите ценности, защото ние сме изправени пред предизвикателства както отвътре, така и отвън. Става въпрос за запазването на нашия европейския начин на живот… Не можем да продължим така, както е в момента в ЕС. Ще помогна за това Европа да се върне при хората и да се възстанови връзката между гражданите и Европейския съюз. Искам да отворя нова глава в ЕС“, добави още той. \r\nДекларацията на Вебер подсказва, че той се чувства уверен, след като германският канцлер Ангела Меркел заяви, че ще подкрепи, но не и формално одобри, неговата кандидатура. ЕНП ще трябва да реши през ноември дали Вебер ще бъде нейният предпочитан кандидат, което изглежда вероятно към този момент, тъй като никой друг политик от ЕНП за момента не е декларирал намерението си да се състезава за номинация на партията. \r\nФинландският министър-председател Александър Стуб и Мишел Барние, главният преговарящ на ЕС за Брекзит, също са широко коментирани като потенциални кандидати, макар и никой от тях да не е декларирал публично намерението си да се хвърли в изборния процес. \r\n***  Европейският проект е изправен пред „смъртна заплаха“ от опоненти отвътре и отвън Европейския съюз, заяви еврокомисарят по бюджета Гюнтер Йотингер във вторник, пише европейската редакция на електронното издание  Politico . \r\nТой заяви, че бързото одобрение на следващия дългосрочен бюджет на ЕС от националните лидери и Европейския парламент ще покаже, че Европа все още остава способна на действие в лицето на подобни предизвикателства. \r\n„Моето виждане е, че проектът се намира в смъртна опасност“, заяви Йотингер по време на събитие, организирано от Федералната асоциация на Германия за ненормативни обществени услуги в Брюксел във вторник вечерта. \r\n„Някои хора в Европа искат тя да бъде отслабена или дори унищожена – Полша, Унгария, Румъния, правителството на Италия“, заяви той. \r\nЕврокомисарят добави, че ЕС е изправен пред риск от автократи, които използват търговските войни и агресията, споменавайки руския президент Владимир Путин, турския президент Реджеп Тайип Ердоган и „умните китайци“. \r\nЙотингер добави и че правителството на собствената му страна, Германия, не показва достатъчен ентусиазъм за ЕС, в частност когато стане въпрос за бюджета. Той заяви, че социалдемократическият финансов министър Олаф Шолц е „дори по-стриктен финансист в това отношение“ отколкото консервативния му предшественик Волфганг Шойбле. \r\nСпоред еврокомисаря все още остава отворен въпросът дали Берлин иска да се присъедини към групата от членки на ЕС, които натискат за по-малък бюджет на Блока. „Помогнете, за да гарантираме, че германското правителство няма да прави съкращения на разходите, както го направи предишния път“, призова той публиката си. \r\n***  Кипър ще се координира с други средиземноморски страни, които поемат тежестта на новия миграционен натиск, за да изиска от страните-членки на Европейския съюз да приемат повече хора, които са получили бежански статут, заяви вътрешният министър на островната държава Константинос Петридес в сряда, пише електронното издание на гръцкия вестник  Kathimerini . \r\nТой поясни, че страната му ще въведе редица мерки, за да облекчи „диспропорционалния товар“, който в момента понася, след като Никозия е изправена пред повишен натиск от увеличението на молбите за убежище. \r\nПетридес каза още, че Кипър се намира на първо място сред страните-членки на Евросъюза по брой молби за убежище спрямо населението си, което е около 1.1 милиона души. В първите осем месеца на 2018 година, повече от 4 000 молби за убежище са били подадени, в сравнение с 2 600 през същия период на миналата година. За сравнение с цялата 2016 година молбите за убежище са нараснали с 56 процента. \r\nВсе още има 7 400 души, очакващи одобрение на молбите си. Като добавка към опасенията се явява пристигането на около 140 нови бежанци от Ливан, Турция и Сирия в последните дни. \r\n„Ако тези бройки продължат да нарастват, признавам че вече няма да можем да се справим“, заяви Петридес след среща със своите колеги от министерствата на външните работи, труда и правосъдието, на която се е обсъждал план за действие, който да се справи с проблема. \r\nВътрешният министър добави и че първият приоритет ще бъдат разговорите лице в лице с висшестоящите управляващи в Брюксел, включително и върховният представител по външната политика Федерика Могерини. \r\nКипърските министри ще се срещнат и със своите колеги от европейските партньори, които са изправени пред същия проблем, за да изискат Блокът да приеме система, която справедливо да разпредели хората, които са получили статут сред страните-членки. \r\n„Една нова миграционна политика в Европейския съюз не бива да стовари диспропорционален товар върху страните на първа линия и малките страни, които заради размера си, не могат да създадат тези условия за приемане на целия обем на пристигащи“, поясни Петридес. \r\n*** Според британския депутат от партията на лейбъристите Стивън Кинок главният преговарящ на ЕС  Мишел Барние е нарекъл плана на британският премиер Тереза Мей за Брекзит „мъртъв“, пише британският ежедневник  The Guardian . \r\nДепутатът от лейбъристите Стивън Кинок разкри, че в разговорите тази седмица Барние обяви предложенията на премиера за \"мъртви\" и заяви,че в  Обединеното кралство има генерално недоразумение за това как функционира единният пазар. \r\n„Мога да ви кажа абсолютно, недвусмислено, без да имате съмнение, че планът е мъртъв. Мишел Барние разкри, че  този план  е напълно неприемлива за ЕС \", каза Кинок. \r\nТой настоя  пред министъра за Брекзит Доминик Рааб и съветника за Брекзит  на премиера Оли Робинс, който се срещна с Европейската комисия в сряда, да приемат, че позицията на Брюксел не е просто \"дрънкане на оръжия\" като тактика на преговорите. \r\nБил Кеш, ветеранът евроскептик от консерваторите, заяви пред комисията, че планът на премиера трябва да бъде \"спасен от мъките\", тъй като не удовлетворява \"практически никой\", докато бившият министър Дейвид Джоунс пита защо правителството \"бие този мъртъв кон\". \r\nСтефан де Ринк, старши съветник на Барние, обаче, хвърли на  правителството  спасително въже, когато в сряда вечерта  изрази съмнения за твърденията, че Брюксел смята, че  планът  е съвсем негоден, въпреки че не отрече, че има проблеми. \r\nТой написа в социалната мрежа „Туитър“: \"Мишел Барние всъщност каза, че планът има положителни елементи, като посочи  сигурността и външната политика и Зоната за свободна търговия като общ подход на икономическото партньорство след Брекзит. \r\n***", "date": "2018.09.06", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/09/06/2563949/premierat-boyko-borisov-ako-se-pouchim-ot-minaloto-si-i-vlozhim-usiliyata-si-v-nastoyashteto-balgariya-shte-bade-po-dobro-myasto-za-dostoen-zhivot-na-vsichki-balgari.html", "text": "Честваме 133-тата годишнина от Съединението на България с Източна Румелия. Победа, която сами сме извоювали. Вярвам, че и днес носим този несломим дух. Това е написал премиерът Бойко Борисов в профила си в социалната мрежа  Фейсбук  по повод 133-тата годишнина от Съединението на България. „Единството е това, което ни държи в моментите на изпитания и трудности. И днес единни трябва да работим за просперираща държава, без да чакаме друг. Ако се поучим от миналото си и вложим усилията си в настоящето, България ще бъде по-добро място за достоен живот на всички българи. Честит празник“, е написал още Бойко Борисов.", "date": "2018.09.06", "title": "Премиерът Бойко Борисов: Ако се поучим от миналото си и вложим усилията си в настоящето, България ще бъде по-добро място за достоен живот на всички българи"}
{"url": "http://www.focus-news.net/news/2018/09/06/2563954/radio-svobodna-evropa-makedoniya-opozitsiyata-v-albaniya-shte-boykotira-parlamentarnoto-zasedanie-v-chetvartak.html", "text": "Албанската обединена опозиция, предвождана от Демократическата партия на Лулзим Баша, в четвъртък ще бойкотира и второто заседание на парламента на Албания след лятната отпуска, предава македонската електронна медия  „Радио Свободна Европа“ . \r\nВместо в парламентарната зала в Тирана, депутатите от опозицията ще бъдат в град Елбасан, за да протестират против „стремителното нарастване на престъпността“ и несигурността, които чувстват жителите на този град. \r\nМеждувременно, тези дни в Шкодра са разположени и голям брой полицейски сили с цел разкриване на поредицата от тежки криминални престъпления, които, според албанските медии, са направили този град несигурно място за живот.  Йонислав Дочев", "date": "2018.09.06", "title": "„Радио Свободна Европа“ (Македония): Опозицията в Албания ще бойкотира парламентарното заседание в четвъртък"}
{"url": "http://www.focus-news.net/news/2018/09/06/2563952/pazardzhik-s-praznichna-programa-v-grada-shte-badat-otbelyazani-133-godini-ot-saedinenieto-na-knyazhestvo-balgariya-i-iztochna-rumeliya.html", "text": "133 години от Съединението на Княжество България и Източна Румелия ще бъдат отбелязани на централния площад „Константин Величков“ в Пазарджик, съобщиха от  Общината . Празничната програма започва в 10.30 часа с концерт на духова формация към Симфонично-оперетно дружество „М-ро Г.Атанасов”. В 11.00 часа е ритуалът по вдигане знамето на Република България. В 11.10 часа е началото на фолклорната програма с участието на танцов състав „Чудесия” към Младежки дом - Пазарджик.", "date": "2018.09.06", "title": "Пазарджик: С празнична програма в града ще бъдат отбелязани 133 години от Съединението на Княжество България и Източна Румелия"}
{"url": "http://www.focus-news.net/news/2018/09/06/2563953/elena-aleksandrova-rim-blagoevgrad-saedinenieto-ot-1885-godina-e-bilo-vazhno-i-za-pirinska-makedoniya-makar-da-ne-sme-pryako-zasegnati-ot-nego.html", "text": "Съединението от 1885 година е било важно и за Пиринска Македония, макар да не сме пряко засегнати от него. Това каза за  Радио „Фокус“ – Пирин  Елена Александрова, историк и уредник в Регионален исторически музей – Благоевград по повод 133 годишнина от обединението на Княжество България и Източна Румелия. По думите ѝ 6 септември е дата, която винаги е била от значения за българите в нашите географски ширини, а причините са много, но най-важната е, че в този акт се е виждала надежда, че в близко бъдеще ще дойде и ред на жителите на Пиринска Македония за присъединяване към освободените български земи. „Малко преди осъществяването на Съединението и по-точно през 1884 година до българската общественост в Княжество България и Източна Румелия достигат сведения за турски жестокости в Македония и Одринска Тракия. Това от своя страна налага да се създаде едно движение за защита на българското население останало под османска власт“, каза още Александрова. В София се създава Македонски комитет наречен „Македонски глас“, в Пловдив също се създава македонско дружество, като те съвместно подготвят действия за облекчаване на положението на българите в Македония. „Начело на дружеството в София е Димитър Петков, Димитър Ризов, капитан Коста Паница. На 10 февруари 1885 година група национални революционери от преди освобождението, начело със Захари Стоянов пък създават един таен революционен комитет, който приема програма и устав подобни на БРЦК. Основната идея на този комитет е била освобождение на българите, които остават под османска власт след Берлинския договор“, посочи Александрова. Тя отбеляза, че Пиринска Македония не е включена в плановете за Съединението, защото идеята на революционните движения в България около 1885 година е била след Съединението на Княжество България с Източна Румелия, да избухне въстание в Македония и Одринско, което да освободи българското население, останало под Османска власт. „Целта на движението за освобождението на тези две географски ширини, макар че придобива масов характер, постепенно бива изоставена. Тъй като слабостта на българската държава и незаинтересоваността на Великите сили от промени на Балканите, както и някои други причини, карат организаторите да ограничат движението единствено в обединение на Княжество България с Източна Румелия“, коментира Александрова. Според нея на този етап идеята за въстание в Македония и Одринско била твърде тежка за изпълнение от слабото българско княжество, а и от дейците на Източна Румелия. \r\nЛивия НИНОВА", "date": "2018.09.06", "title": "Елена Александрова, РИМ – Благоевград: Съединението от 1885 година е било важно и за Пиринска Македония, макар да не сме пряко засегнати от него"}
{"url": "http://www.focus-news.net/news/2018/09/06/2563955/gd-granichna-politsiya-intenziven-e-trafikat-na-granitsite-sas-sarbiya-gartsiya-turtsiya-i-rumaniya.html", "text": "Интензивен е трафикът на границите със Сърбия, Гърция, Турция и Румъния. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 10.00 часа. На българо-сръбската граница на ГКПП „Калотина“ трафикът е интензивен на изход за леки автомобили. На българо-гръцката граница трафикът е интензивен на изход за леки автомобили на ГКПП „Кулата“ и ГКПП „Маказа“. На българо-турската граница на ГКПП „Капитан Андреево“ и на ГКПП „Лесово“ трафикът е интензивен на изход за товарни автомобили. На българо-румънската граница на ГКПП „Дунав мост“, ГКПП „Дунав мост 2“ и ГКПП „Кардам“ трафикът е  интензивен на изход за товарни автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.09.06", "title": "ГД „Гранична полиция“: Интензивен е трафикът на границите със Сърбия, Гърция, Турция и Румъния"}
{"url": "http://www.focus-news.net/news/2018/09/06/2563944/veliko-tarnovo-zabranyavat-sergiite-v-tsentara-na-grada-vav-vrazka-s-chestvaneto-na-133-godini-ot-saedinenieto.html", "text": "В Деня на Съединението – 6 септември, в центъра на Велико Търново ще бъде забранено разполагането на преместваеми обекти /сергии, маси и др./ за търговски и други обслужващи дейности. Това съобщават от пресцентъра на  Община Велико Търново . Няма да е позволена и  продажба на промишлени и хранителни стоки, извършване на промоции и провеждане на рекламни кампании. Рестрикцията е въведена със заповед на кмета на старата столица Даниел Панов и се отнася за цялото протежение на улиците „Васил Левски“, „Независимост“, „Христо Ботев“ и площад „Майка България“. \r\nДопуска се само едно изключение – разрешено ще бъде поставянето на преместваеми обекти за временна търговия – продажба на български национални знамена и балони. \r\nЗа изпълнението на заповедта ще следят длъжностни лица от Община Велико Търново и служители на Районното управление на полицията в старата столица.", "date": "2018.09.06", "title": "Велико Търново: Забраняват сергиите в центъра на града във връзка с честването на 133 години от Съединението"}
{"url": "http://www.focus-news.net/news/2018/09/06/2563959/kyustendil-prodalzhava-remontat-na-asfaltovata-nastilka-po-patya-bobov-dol-babino-dvizhenieto-pri-kilometar-27-se-osashtestvyava-v-edna-lenta.html", "text": "Продължава ремонтът на асфалтовата настилка по пътя Бобов дол – Бабино, движението при километър 27 се осъществява в една лента. Това съобщи за  Радио „Фокус” – Пирин  дежурният в Областно пътно управление – Кюстендил. Локалните ремонти на асфалтовата настилка се извършват при километър 27. Участъкът е сигнализиран с пътни знаци. Дейностите ще продължат до 7 септември.  Поради ремонтни дейности е предприето краткотрайно спиране на движението по пътя Рила – Рилски манастир. Временната организация на движение е при километър 27 от пътя. Движението се извършва само в едната лента поради извършване на ремонтни дейности по обрушване на ската и отсичане на дървета по откоса. Пътят се затваря за кратки периоди от по 10 минути. Участъкът е сигнализиран с пътни знаци. Ремонтните дейности продължават до 7 септември. Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 7 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nЛора КАЛЧЕВА", "date": "2018.09.06", "title": "Кюстендил: Продължава ремонтът на асфалтовата настилка по пътя Бобов дол – Бабино, движението при километър 27 се осъществява в една лента"}
{"url": "http://www.focus-news.net/news/2018/09/06/2563963/kardzhali-kolona-ot-avtomobili-s-dalzhina-nad-25-km-se-e-obrazuvala-na-gkpp-makaza-na-izhod-ot-stranata.html", "text": "Над 2.5 км е колоната от автомобили на ГКПП „Маказа“ на изход от страната. Това съобщи слушател на  Радио „Фокус“ . По думите му към момента движението в района на граничния пункт става изключително бавно.", "date": "2018.09.06", "title": "Кърджали: Колона от автомобили с дължина над 2.5 км се е образувала на ГКПП „Маказа“ на изход от страната"}
{"url": "http://www.focus-news.net/news/2018/09/06/2563956/api-na-7-septemvri-shte-se-preasfaltira-uchastakat-ot-pat-ii-16-svoge-sofiya-dvizhenieto-v-uchastaka-shte-bade-spryano.html", "text": "Утре - 7 септември, ще се преасфалтира участъкът от път II-16 Своге - София. Това съобщиха от пресцентъра на  Агенция \"Пътна инфраструктура\" . Ремонтните работи ще са в отсечката от водостока, преди пътния инцидент, до моста над река Лесковдолска. Движението в участъка от второкласния път ще бъде спряно. Обходните маршрути за леките автомобили са път II-81 София - Монтана и след това път III-164 Своге - Искрец - Бучин проход. Път II-81 - проход „Петрохан“, на територията на Софийска област, също е в ремонт и в този участък шофьорите трябва да карат с по-ниска скорост и да спазват стриктно пътната сигнализация.  \r\nТежкотоварните камиони и автобусите, идващи от Видин по път Е-79 и пътуващи към Своге, за да не влизат в Искърското дефиле ще бъдат отклонявани при Ребърково в посока Ботевград. Леките автомобили и локалният трафик, пътуващ от София към Своге, ще могат да преминават по път II-16 в двете посоки до отклонението за село Редина.", "date": "2018.09.06", "title": "АПИ: На 7 септември ще се преасфалтира участъкът от път II-16 Своге - София, движението в участъка ще бъде спряно"}
{"url": "http://www.focus-news.net/news/2018/09/06/2563958/predsedatelyat-na-ns-tsveta-karayancheva-prisastva-na-tarzhestvenata-sveta-liturgiya-v-plovdiv-po-povod-133-tata-godishnina-ot-saedinenieto.html", "text": "Председателят на НС Цвета Караянчева присъства на тържествената света Литургия в църквата „Св. Богородица“ в Пловдив по повод 133-тата годишнина от Съединението на Княжество България с Източна Румелия, предаде репортер на  Радио Фокус - Пловдив . Караянчева пристигна заедно с кмета на Общината Иван Тотев и народни представители от Пловдивска област. На събитието присъства и председателят на ПГ на ГЕРБ и зам.-председател на партията Цветан Цветанов. Всеки момент се очаква да започне празничната Литургия, която ще възглави Пловдивският митрополит Николай. \r\nМария РУСЕВА", "date": "2018.09.06", "title": "Председателят на НС Цвета Караянчева присъства на тържествената света Литургия в Пловдив по повод 133-тата годишнина от Съединението"}
{"url": "http://www.focus-news.net/news/2018/09/06/2563961/pazardzhik-na-tsentralniya-vhod-na-sadebnata-palata-e-postaven-nadpis-iskame-spravedlivost.html", "text": "Централната входна врата на Съдебната палата в Пазарджик осъмна с надпис „Искаме справедливост“, предаде репортер на  Радио „Фокус“ – Пазарджик . Надписът е поставен, след като вчера над 100 деца и младежи протестираха пред сградата на Съдебната палата в Пазарджик с искане за справедлива присъда за убиеца на 16-годишния Станислав Стоянов, загинал при катастрофа, причинена от пиян надзирател. Причина за протеста бе определението на Окръжния съд в Пазарджик, с което 46-годишния Георги Доков, причинил инцидента, бе освободен срещу парична гаранция от 10 000 лева. Младежите заявиха, че ще протестират, докато той не получи справедлива присъда за деянието си и коментираха, че именно беззаконието прогонва младите хора от страната. \r\nВаня НИКОЛОВА", "date": "2018.09.06", "title": "Пазарджик: На централния вход на Съдебната палата е поставен надпис „Искаме справедливост“"}
{"url": "http://www.focus-news.net/news/2018/09/06/2563960/savina-petkova-predsedatel-na-obs-plovdiv-na-tozi-den-tryabva-da-sme-osobeno-gordi-zashtoto-imenno-v-plovdiv-edin-narod-uspya-da-zashtiti-dostoynoto-si-myasto-v-golyamoto-evropeysko-semeystvo.html", "text": "Хилядолетната история на България е белязана от дни на национални катастрофи, но и дни на величествени победи. 6-ти септември 1885 г. е не само ден на триумф. 6-ти септември е символ на вярата ни в собствените сили, на жертвоготовността ни за Отечеството, на обединението на всички българи. Това е един от малкото моменти, когато българинът е дръзнал категорично да отхвърли чуждия диктат, външните внушения и да поеме сам в своите ръце съдбата на Отечеството. Това се казва в тържественото обръщение на председателят на Общински съвет-Пловдив Савина Петкова по повод 6 септември – Деня на Съединението и Празник на града, съобщиха от пресцентъра на  Общинския съвет . \r\n„На този ден ние като пловдивчани трябва да сме особено горди, защото именно тук, в хилядолетен Пловдив, един народ успя да докаже пред Европа своите морални, военни, политически, национални качества и още в края на ХIХ век да защити своето право, своето достойно място в голямото европейско семейство.Дори и изтеклите 133 години не могат да заличат спомена от този величествен момент. Длъжни сме да помним, длъжни са и бъдещите поколения. Народ, който не помни своето минало, не би имал куража да отстоява своето бъдеще. Дълбок поклон пред хилядите знайни и незнайни герои осъществили акта на Съединението! Честит празник!“, се казва още в тържественото обръщение на председателят на Общински съвет-Пловдив Савина Петкова по повод 6 септември.", "date": "2018.09.06", "title": "Савина Петкова, председател на ОбС-Пловдив: На този ден трябва да сме особено горди, защото именно в Пловдив един народ успя да защити достойното си място в голямото европейско семейство"}
{"url": "http://www.focus-news.net/news/2018/09/06/2563965/pazardzhik-s-tarzhestven-kontsert-vav-velingrad-shte-badat-otbelyazani-133-godini-ot-saedinenieto.html", "text": "С тържествен концерт във Велинград ще бъдат отбелязани 133 години от Съединението на Княжество България и Източна Румелия. Това съобщиха за  Радио „Фокус“ – Пазарджик  от Община Велинград. Честването ще започне в 11.00 часа с парад-дефиле на Представителен младежки духов оркестър с мажоретен състав „Димитър Мечев“. След това ще започне тържествения ритуал по издигане на националния флаг на Република България и слово на кмета на Община Велинград д-р Костадин Коев. В 11.15 часа започва Тържествения концерт, в който ще вземат участие танцова формация „Млади таланти“, група „Звънче“ и Танцов клуб „Росица“. В празничната програма на площад „Николай Гяуров“ ще се включат и други местни изпълнители. \r\nВаня НИКОЛОВА", "date": "2018.09.06", "title": "Пазарджик: С тържествен концерт във Велинград ще бъдат отбелязани 133 години от Съединението"}
{"url": "http://www.focus-news.net/news/2018/09/06/2563964/tsvetan-tsvetanov-gerb-dlazhni-sme-da-se-vslushame-v-madrostta-na-vekovete-i-vsichki-balgari-da-se-stremim-poveche-kam-neshtata-koito-ni-obedinyavat.html", "text": "Длъжни сме да се вслушаме в мъдростта на вековете и всички българи да се стремим повече към нещата, които ни обединяват. Това написа председателят на ПГ на ГЕРБ и заместник-председател на партията Цветан Цветанов в социалната мрежа  \"Фейсбук\"  по повод 133-ата годишнина от Съединението.  \r\n\"Приятели, днес се навършват 133 години от един от най-дръзките и героични актове на българския народ - Съединението на Княжество България с Източна Румелия. Преди 133 години нашите деди ни завещаха най-свещената и българска идея за национално единение и този идеал звучи така актуално и днес. Ето защо всички днес сме длъжни да се вслушаме в мъдростта на вековете и всички българи да се стремим повече към нещата, които ни обединяват, а не към тези, които ни разделят. Националният девиз, който е изписан на Народното събрание - \"Съединението прави силата\", не е просто постулат, а отговор на въпроса как да изведем нашата Родина до онези световни висини\", пише Цветанов.  \r\n\"Нещо, което преди 133 години нашите предци, със своя политически разум и родолюбие, успяха да прозрат. Още веднъж - честит празник!\", пише още председателят на ПГ на ГЕРБ.", "date": "2018.09.06", "title": "Цветан Цветанов, ГЕРБ: Длъжни сме да се вслушаме в мъдростта на вековете и всички българи да се стремим повече към нещата, които ни обединяват"}
{"url": "http://www.focus-news.net/news/2018/09/06/2563967/georgi-pitov-istorik-saedinenieto-e-simvol-ne-samo-na-silata-no-i-na-podviga-na-balgarite-koito-pokazvat-che-mladata-darzhava-e-sposobna-da-osashtestvi-tozi-akt.html", "text": "Съединението е символ не само на силата, но и на подвига на българите, които показват, че младата държава със собствени сили е способна да осъществи този акт. Това каза за  Радио „Фокус“ – Пирин  историкът и уредник в Музеен комплекс – Банско Георги Питов по повод 133-тата годишнина от Съединението на Княжество България и Източна Румелия. По думите му това е един от най-светлите български празници. „Освен, че прави силата, както е изписано на Народното събрание, този подвиг на българите от онова време е и символ на това, че със собствени усилия и без помощта на Великите сили, младата българска държава може да отстоява своите интереси и тези на гражданите си“, каза още Георги Питов. Според него това не е никак малко. Историкът подчерта, че всеки български гражданин е длъжен да знае значението на този празник и да го празнува много тържествено всяка година. Георги Питов допълни, че датата 6 септември не е избрана случайно, нито годината – 1885, защото тогава е имало една удобна за българската кауза неяснота в отношенията между Великите сили. „Затова смятам, че актът на Съединението е избран много сполучливо, тъй като тогава Великите сили не са били настроени много добре една към друга. Всяка от тях е имало свои собствени интереси. Например Англия заради окупацията на Египет е в много хладни отношения с Франция и с Русия, но заради централна Азия. В същото време Бисмарк успява да обедини Германия, като той също е имал свои собствени интереси. Така, че всяка Велика сила е била заета повече със собствените си интереси, отколкото да защитава статуквото на Балканите“, коментира Питов. Той отбеляза, че точно този период е бил чудесен за България, за да може да обяви своето Съединение. \r\nЛивия НИНОВА", "date": "2018.09.06", "title": "Георги Питов, историк: Съединението е символ не само на силата, но и на подвига на българите, които показват, че младата държава е способна да осъществи този акт"}
{"url": "http://www.focus-news.net/news/2018/09/06/2563962/prof-plamen-pavlov-istorik-v-saedinistkoto-dvizhenie-uchastvat-izklyuchitelno-mnogo-deytsi-ot-makedoniya.html", "text": "В съединисткото движение участват изключително много дейци от Македония. Това каза историкът проф. Пламен Павлов в интервю за  Агенция „Фокус“  за Съединението на Княжество България и Източна Румелия от 6 септември 1885 г. Той поясни, че още в хода на кроежите на великите сили около Берлинския договор възникват гимнастически дружества в Източна Румелия и комитетите „Единство“, които са легитимно продължение на комитетската мрежа от преди Освобождението. „И в Княжеството и в Източна Румелия виждаме целия елит на българската национална революция: Стамболов, Никола Обретенов, Захари Стоянов“, каза проф. Павло. Той обясни, че Захари Стоянов е в много тясна връзка с Бранислав Велешки. „Той днес е забравен българин, но това е личният адютант на Г. С. Раковски. Самото име Бранислав като псевдоним му е дадено от самия Раковски“, каза проф. Павлов. Той обясни, че в съединисткото движение участва още един от най-големите лидери на македонските българи Трайко Китанчев. „Младият Андрей Ляпчев, който е ученик в Пловдив също участва“, каза още проф. Павлов. Той обърна внимание, че празникът на Съединението има и отношение към Република Македония, макар че там никой не иска да си спомни за него. „Актът на Съединение не е акт само на пловдивчани или само на хора от Румелия и Княжеството. Той е акт на всички българи. Не трябва да забравяме, че командващ изторумелийската милиция е майор Данаил Николаев, бесарабски българин - патриархът на българското войнство в продължение на десетилетия“, каза той и обобщи, че в процеса на Съединението има участие на българи от всички части на Отечеството. \r\nДеница КИТАНОВА Пълния текст на интервюто четете в „Мнение”", "date": "2018.09.06", "title": "Проф. Пламен Павлов, историк: В съединисткото движение участват изключително много дейци от Македония"}
{"url": "http://www.focus-news.net/news/2018/09/06/2563971/sport-adrian-andreev-se-klasira-za-chetvartfinalite-na-dvoyki-pri-yunoshite-na-us-open.html", "text": "Българинът Адриан Андреев и неговият партньор от Великобритания Антон Матушевич се класираха за четвъртфиналите на двойки при юношите на US Open. В мач от втория кръг младите тенисисти надвиха американеца Говинд Нанда и австралиеца Ринки Хиджиката със 7:6, 6:3 за малко повече от час игра. В следващия двубой Андреев и Матушевич ще срещнат Филип Кристиан Жиану от Румъния и Дени Васерман от Холандия.", "date": "2018.09.06", "title": "Спорт: Адриан Андреев се класира за четвъртфиналите на двойки при юношите на US Open"}
{"url": "http://www.focus-news.net/news/2018/09/06/2563966/predsedatelyat-na-ns-tsveta-karayancheva-saedinenieto-pravi-silata-e-izstradano-poslanie-na-narod-s-nad-13-vekovna-istoriya.html", "text": "„Съединението прави силата“ е изстрадано послание на народ с над 13-вековна история. Това каза за предаването „За честта и славата на България” на  Радио „Фокус“  председателят на Народното събрание Цвета Караянчева по повод  133-тата годишнина от Съединението на България. Този акт на обединение е всенародно дело – на българския народ и неговите управниците, които са застанали до народа си и са следвали неговата съдба, припомни тя.  \r\n„Основната поука е, че когато сме обединени, можем много. Ние се учим от това, което са направили нашите предци, защото те са успели да загърбят различията си – политически и държавнически, и да се обединят зад една кауза, бленувана от много години. Когато българите са обединени и не се влияят от чужди влияния, когато имат национална кауза – тогава наистина сме като снопа пръчки на хан Кубрат. Ние трябва да търсим единението за националните каузи. Да, понякога нашият Парламент е изключително разгорещен, стига се до личностни нападки, но аз вярвам, че има надежда защото когато народни представители от различни парламентарни групи се обединят, това показва, че има смисъл да преглътнеш различията – заслужава си“, коментира Цвета Караянчева. На 16 април 2019 година парламентът ще изнесе заседанието си в Търново, където преди 140 години на Учредително събрание е  подписвана Търновската конституция, каза Председателят на Народното събрание. Българските граждани трябва да знаят своята конституция, призова тя. Това е смисълът да има представители на българите в Парламента – да не се губи връзката между политика и народа, за да бъде начертан един по-добър път за развитие на България, уточни Цвета Караянчева.", "date": "2018.09.06", "title": "Председателят на НС Цвета Караянчева: „Съединението прави силата“ е изстрадано послание на народ с над 13-вековна история"}
{"url": "http://www.focus-news.net/news/2018/09/06/2563972/ognyan-tsenkov-kmet-na-vidin-otdavame-dalboka-pochit-na-onezi-balgari-koito-predi-133-godini-prevarnaha-v-realnost-narodnite-vazhdeleniya-za-teritorialna-i-darzhavna-tsyalost.html", "text": "Отдаваме дълбока почит на онези българи, които преди 133 години превърнаха в реалност народните въжделения за териториална и държавна цялост. Това се посочва в  поздравителен адрес на кмета на Община Видин Огнян Ценков  към гражданите в социалните мрежи. „На 6 септември отбелязваме едно от най-значимите събития в нашата история – Съединението на Княжество България с Източна Румелия. Това велико дело доказва способността ни да браним Родината си и всичко, което обичаме, независимо каква е цената! Отдаваме дълбока почит на онези българи, които преди 133 години превърнаха в реалност народните въжделения за териториална и държавна цялост на Отечеството ни и проправиха пътя му към национална независимост и равнопоставеност в Европа. И днес на тази знаменателна дата ще сведем глава пред паметника на Скърбящия воин на площад „Съединение“ във Видин и с гордост ще почетем делото на достойните ни предци. В деня, обединил България, приемете искрените ми пожелания за здраве, успехи и благоденствие. Нека свободни и независими, заедно и със самочувствие продължим да градим бъдещето на нашия древен и красив град“, посочва Огнян Ценков.", "date": "2018.09.06", "title": "Огнян Ценков, кмет на Видин: Отдаваме дълбока почит на онези българи, които преди 133 години превърнаха в реалност народните въжделения за териториална и държавна цялост"}
{"url": "http://www.focus-news.net/news/2018/09/06/2563968/prof-plamen-pavlov-pobedata-na-balgariya-v-srabsko-balgarskata-voyna-v-nay-golyama-stepen-ubezhdava-velikite-sili-che-sled-saedinenieto-nyama-vrashtane-nazad.html", "text": "Победата на България в Сръбско-българската война в най-голяма степен убеждава великите сили, че след Съединението няма връщане назад. Това каза историкът проф. Пламен Павлов в интервю за  Агенция „Фокус“  за Съединението на Княжество България и Източна Румелия от 6 септември 1885 г. „Сръбско-българската война е много неочаквана за нашето общество. Дотогава се е гледало на сърбите като на един близък род, което е факт. Не се е очаквало, че точно Сърбия ще вдигне ръка над България. Основната заплаха е идвала от османската държава. Днес се правят спекулации, че едва ли не султанът и турската държава възприемат с равнодушие актът на Съединението. Това съвсем не е така. Тя мобилизира войски и дава знаци, но се отрезвява и не прави нищо, защото няма одобрението на великите сили. На практика обаче напрежение съществува. За това в Източна Румелия, вече част от съединената българска държава прииждат войски от княжеството и най-вече доброволци“, каза проф. Павлов. По думите му тук се забелязва феноменът на българското доброволчество.  \r\n„Учениците на 17 години в горни класове на гимназиите в Свищов, Русе, Търново, Шумен, в  цяла Северна България тръгват към Пловдив. Пловдивските власти имат проблем, че няма къде да ги сложат да спят, но те искат да участват в отбраната на границата при нападение от Османска Турция. Когато се оказва, че агресията идва от страна на Сърбия, доброволческата енергия потегля към фронта със Сърбия“, разказа проф. Павлов. Историкът поясни, че великите сили са очаквали  сърбите без особени проблеми да разбият българската армия. „Русия е оттеглила своите офицери, с което  се е опитала да обезглави българската войска. Това е може би едно от най-големите предателства, извършено от освободителката. Въпреки това със своите офицери, които са най-много в чин капитан и майор, българската войска отблъсква сърбите, спасява София, преминава в контранастъпление и накрая Австро-Унгария прави демарш, за да не влязат българските войски в Ниш и едва ли не в Белград“, допълни още той.  \r\nДеница КИТАНОВА Пълния текст на интервюто четете в „Мнение”", "date": "2018.09.06", "title": "Проф. Пламен Павлов: Победата на България в Сръбско-българската война в най-голяма степен убеждава великите сили, че след Съединението няма връщане назад"}
{"url": "http://www.focus-news.net/news/2018/09/06/2563974/albena-georgieva-oblasten-upravitel-na-vidin-saedinenieto-na-knyazhestvo-balgariya-i-iztochna-rumeliya-bezsporno-e-edin-ot-nay-znachimite-varhove-v-novata-balgarska-istoriya.html", "text": "Съединението на Княжество България и Източна Румелия безспорно е един от най-значимите върхове в новата българска история. Това се казва в  поздравителен адрес на областния управител на Видин Албена Георгиева , разпространено в социалните мрежи. В поздравлението на областния управител се посочва още: „В историята на България има много знаменателни дати, белязали битието на страната ни. Съединението на Княжество България и Източна Румелия безспорно е един от най-значимите върхове в новата българска история. Цел, постигната с волята и силата на духа единствено на нас българите. 133 години по-късно, ние отново сме призвани да отстояваме достойното съществуване и развитие на България в голямото европейско семейство. Време е за истинско осъзнаване на завещания ни идеал – „Съединението прави силата”. \r\nДа сведем глави в знак на признателност пред силата на духа на радетелите на идеята за единна България. Убедена съм, че ще продължим да работим за постигането на достойно бъдеще на Видин и България. Честит 6 септември!“", "date": "2018.09.06", "title": "Албена Георгиева, областен управител на Видин: Съединението на Княжество България и Източна Румелия безспорно е един от най-значимите върхове в новата българска история"}
{"url": "http://www.focus-news.net/news/2018/09/06/2563973/blagoevgrad-s-polagane-na-tsvetya-i-ventsi-pred-pametnika-na-makedono-odrinskoto-opalchenie-byaha-otbelyazani-133-godini-ot-saedinenieto.html", "text": "С полагане на цветя и венци пред паметника на Македоно-Одринското опълчение бяха отбелязани 133 години от Съединението на Княжество България с Източна Румелия, предаде репортер на  Радио „Фокус“ – Пирин . Точно в 10.00 часа под звуците на Националния химн на Република България в изпълнение на Биг Бенд – Благоевград започна честването на празника. На площад „Мите Марков“, пред паметника на Македоно-Одринското опълчение, общественици, културни дейци и граждани сведоха глава в знак на признателност пред героите на България. В ритуалът по полагане на цветя и венци участие взеха народният представител и областен координатор на ПП ГЕРБ Даниела Савеклиева; Емилия Тунева, зам.- кметът по строителство и сигурност; Иван Стоянова, заместник облаастен управител; председателят на Общински съвет – Благоевград Радослав Тасков; политици от различни политически партии; представители на патриотични организации; свещеници от Благоевград; директори на културни институции и граждани. \r\nЛора КАЛЧЕВА", "date": "2018.09.06", "title": "Благоевград: С полагане на цветя и венци пред паметника на Македоно-Одринското опълчение бяха отбелязани 133 години от Съединението"}
{"url": "http://www.focus-news.net/news/2018/09/06/2563957/mevlyut-chavushoglu-turtsiya-osazhda-napadenieto-na-rusiya-v-idlib.html", "text": "Турция е предала на Русия, че осъжда последното нападение в сирийската провинция Идлиб, заяви турският министър на външните работи Мевлют Чавушоглу в сряда, пише електронното издание на турския вестник  Hurriyet . \r\n„След нападенията, нашите институции (турските и руските) се свързаха едни с други. Казахме им, че това е грешно“, заяви Чавушоглу по време на пресконференция с германския си колега Хайко Маас. \r\nАтаките са насочени към „превземането на Идлиб“, за което турският дипломат каза, че „носи сериозен риск“ и „ще бъде катастрофално по много начини“. \r\n„Желанието на режима да нападне и превземе Идлиб е очевидно“, добави той. \r\nЧавушоглу поясни, че Турция не е закарала радикални групировки в Идлиб и зададе въпроса, защо тези групировки са били допуснати там с оръжията си от Алепо, Източна Гута и Хомс. \r\n„Планът беше ясен от самото начало. Тези групировки ще отидат там и тогава, преструвайки се с присъствието на тези групировки там, той (режимът на Асад) ще го атакува (Идлиб), за да го превземе“, обясни Чавушоглу. \r\nТой добави, че позициите на Турция и Германия относно Сирия и други въпроси се застъпват.  Йонислав Дочев", "date": "2018.09.06", "title": "Мевлют Чавушоглу: Турция осъжда нападението на Русия в Идлиб"}
{"url": "http://www.focus-news.net/news/2018/09/06/2563976/pazardzhik-v-strelcha-s-tarzhestven-moleben-i-vodosvet-za-blagodenstvieto-na-strelcha-i-balgariya-zapochna-otbelyazvaneto-na-133-godini-ot-saedinenieto.html", "text": "В Стрелча с тържествен молебен и водосвет за благоденствието на Стрелча и България, започна отбелязването на 133 години от Съединението на Княжество България и Източна Румелия, съобщиха за  Радио „Фокус“ – Пазарджик  от общинската администрация. Празникът ще продължи със слово на директора на Историческия музей в Стрелча, след което е предвидено представяне на отзвука от Съединението през 1885 година от читалищата в Стрелча и село Смилец. \r\nВаня НИКОЛОВА", "date": "2018.09.06", "title": "Пазарджик: В Стрелча с тържествен молебен и водосвет за благоденствието на Стрелча и България, започна отбелязването на 133 години от Съединението"}
{"url": "http://www.focus-news.net/news/2018/09/06/2563980/mvr-edin-chovek-e-zaginal-drugi-24-sa-bili-raneni-pri-katastrofi-prez-izminaloto-denonoshtie-v-stranata.html", "text": "Един човек е загинал, други 24 са били ранени при катастрофи през изминалото денонощие в страната, съобщиха от  пресцентъра на МВР . В страната са станали 16 пътнотранспортни произшествия, при които има един загинал. На територията на столицата са станали 55 леки и два тежки пътни инцидена, при които има един загинал и един ранен.", "date": "2018.09.06", "title": "МВР: Един човек е загинал, други 24 са били ранени при катастрофи през изминалото денонощие в страната"}
{"url": "http://www.focus-news.net/news/2018/09/06/2563979/todorka-nedeva-istorik-zhitelite-na-veliko-tarnovo-sa-smyatali-che-e-tehen-sveshten-dalg-da-okazhat-pomosht-za-edinenieto-i-saedinenieto-na-balgarskiya-narod.html", "text": "Жителите на Велико Търново са били съпричастни към съдбата на македонските и тракийски българи и са смятали, че е техен свещен дълг да окажат помощ за единението и съединението на българския народ. Това каза в интервю за  Радио „Фокус“ – Велико Търново  Тодорка Недева, уредник Отдел „Нова и най-нова история“ в Регионалния исторически музей. Тя припомни, че решенията на Берлинския конгрес, който се провежда 13 юни до 14 юли 1878 година, се посрещат с възмущение от целия български народ. Приетият договор разкъсва новоосвободената държава на три части – Княжество България, Източна Румелия и територии, оставащи под чужда власт – Македония, Одринска Тракия, Северна Добруджа и земите в долините на реките Нишава и Българска Морава. „Най-дълбока е покрусата сред македонските и тракийските българи, които съгласно клаузите на договора остават под османска власт. В Северна Добруджа, Поморавието и Нишавско българско население е подложено на своеволията, насилията и грабежите на румънската и сръбската държава. Несправедливо решеният национален въпрос предизвиква съвсем естествен отпор от страна на българското население“, посочи Тодорка Недева. Тя допълни, че в Пловдив още на 24 юли 1878 година група дейци, начело с Димитър Матевски създават таен комитет, който има за задача да организира и да окаже въоръжена съпротива при евентуално изпращане на турски гарнизони в Източна Румелия. На първо време комитетът се ограничава с известяването на съществуването си на бивши революционери и съмишленици, след което със съгласието на руските власти инспирира възникването на гимнастическо стрелкови дружества, станали съществена опора в отстояването на българската кауза в Източна Румелия. „Борбата на българското население от Тракия и Македония срещу решенията на Берлинския конгрес се приемат от патриотите в Княжество България като общобългарско движение и дълг за оказване на незабавна помощ. Особено съпричастни са жителите от Велико Търново, които винаги са смятали, че са в центъра, в сърцето на България“, посочи Тодорка Недева. \r\nНадежда КРЪСТЕВА", "date": "2018.09.06", "title": "Тодорка Недева, историк: Жителите на Велико Търново са смятали, че е техен свещен дълг да окажат помощ за единението и съединението на българския народ"}
{"url": "http://www.focus-news.net/news/2018/09/06/2563978/sdsm-grazhdanite-razpoznavat-tozi-istoricheski-moment-i-shte-glasuvat-za-evropeyska-makedoniya.html", "text": "Управляващият Социалдемократически съюз на Македония (СДСМ) в четвъртък направи изявление по повод предстоящия референдум в страната, насрочен за 30 септември. Скопската електронна медия  A1 On  предава публикуваното съобщение без редакторска намеса. \r\n„Всички анализи и всички изпитания на общественото мнение показват, че гражданите разпознават историческия момент и че масово ще излязат на референдума на 30 септември и ще гласуват ЗА европейска Македония. \r\nГражданите знаят, че пред тях стои историческа възможност да осигурят бъдещето си, знаят че Македония принадлежи към ЕС и НАТО, че интеграцията в двата най-значими световни съюза е върховен стратегически приоритет. \r\nГражданите са решителни ЗА европейска Македония и затова на референдума на 30 септември ще упражнят своето демократично право и ще изберат бъдещето, вместо липсата на такова, ще изберат влизането в ЕС и НАТО със защитена македонска идентичност. \r\nВсички политически партии, най-напред с ВМРО-ДПМНЕ, трябва активно да се включат в процеса, да подкрепят решението на гражданите и да призоват своите избиратели на 30 септември да излязат на референдума и масово, смело и достойно да изберат ЗА влизане в ЕС и НАТО, да изберат ЗА европейска Македония“, се казва в съобщението на СДСМ.  Йонислав Дочев", "date": "2018.09.06", "title": "СДСМ: Гражданите разпознават този исторически момент и ще гласуват за европейска Македония"}
{"url": "http://www.focus-news.net/news/2018/09/06/2563977/shumen-s-polagane-na-ventsi-i-tsvetya-pred-pametnika-na-zaginalite-vav-voynite-byaha-otbelyazani-133-godini-ot-saedinenieto-na-balgariya.html", "text": "С тържествен ритуал по полагане на венци и цветя в Шумен беше отбелязан 6 септември – Денят на Съединението на Княжество България и Източна Румелия, предаде репортер на  Радио „Фокус“ - Шумен . Церемонията се състоя пред паметника на загиналите във войните шуменци на пл. „Кристал“ с участието на военнослужещи от Шуменския военен гарнизон и Градският духов оркестър „Михаил Биков“. Слово по време на честването произнесе полк. д-р Дилян Димитров, декан на Факултета „Артилерия, ПВО и КИС“ към Националния военен университет „Васил Левски\". „Съединението става, защото българският народ го иска, защото българският народ налага на политиците да работят за това Съединение. Формулата на успеха е била добри лидери, единение на нацията и мобилизиране на националния ресурс. Колко необходимо ни е и днес това единение и национално обединение за постигане на такава важна на нашето време цел - благоденствието на България“, каза в словото си полк. д-р Дилян Димитров. Сред важните уроци от Съединението той посочи, че политиците и държавниците по онова време са били на висотата на своя народ. „Тези различни хора, с различни убеждения притежават неоспоримото достойнство, че пренебрегват личните си вражди и разногласия в името на важна национал цел- съединението на двете разпокъсани части“, каза полк. д-р Дилян Димитров. „Днес се прекланяме пред паметта на всички работили усърдно и всеотдайно за единна България. С този исторически акт българите доказват, че могат да разчитат на собствените си сили, че когато сме единни и стоим на страната на справедливостта, няма невъзможни неща. Голямата поука на тези паметни събития е, че винаги когато сме сплотени както народ можем да сътворим чудеса в името на голяма и справедлива кауза“, каза каза полк. д-р Дилян Димитров. На 6 септември се навършват и 136 години от създаването на първия полеви лагер на българската армия в село Мараш. По този повод пред паметната плоча в местността Марашката кория в селото също бяха бъдат поднесени венци и цветя. В ритуала с военни маршове участва и Градският духов оркестър „Михаил Биков“. \r\nИвелина ИВАНОВА", "date": "2018.09.06", "title": "Шумен: С полагане на венци и цветя пред паметника на загиналите във войните бяха отбелязани 133 години от Съединението на България"}
{"url": "http://www.focus-news.net/news/2018/09/06/2563970/nova-makedoniya-makedoniya-referendum-2018-svetat-podkrepya-makedoniya.html", "text": "„Македония получава подкрепа, помощ и подадена ръка от двата най-големи и най-силни съюза в света, НАТО и ЕС. Светът припозна промяната и ни даде шанс както никога досега. С договора за името се отвориха вратите за нашето пълноправно членство в НАТО и за започване на преговорите за членство в ЕС“, беше изтъкнато по време на изяви на правителствени представители, предимно министри, направени в сряда, пише електронното издание на македонския вестник  „Нова Македония“ . \r\nСтраните-членки на двата най-големи съюза, както посочват те, искат да видят Македония пълноправна и с право на глас в семейството на западните демократични държави. С влизането в тези съюзи Македония ще стане част от семействата, които гарантират стабилното и сигурно бъдеще на страната. \r\nСпоред министъра на вътрешните работи Оливер Спасовски, Македония не трябва да пропуска в нито един момент този исторически шанс и не трябва да позволи да не бъде част от тези исторически процеси. \r\n„Като граждани на Република Македония, без значение от коя партия и от кой етнос сме, без значение в какво вярваме, нека не пропускаме шанса да бъдем поколение, което ще докара Македония в НАТО и Европейския съюз“, заяви Спасовски по време на среща с гражданите на скопската община Бутел. \r\nПристигането на европейските лидери на посещение в страната, добавя той, е още едно потвърждение и признание за работата и за това, че Македония е постигнала напредък в реформите и че показва, че иска да върви напред, а светът отваря вратите си за нея. \r\nСпоред вицепремиера и министър на отбраната Радмила Шекеринска, подкрепата за Македония идва директно от световните лидери. През тази седмица в директна подкрепа за страната пристигат генералният секретар на НАТО Йенс Столтенберг, канцлерът на Австрия Себастиан Курц и канцлерът на Германия Ангела Меркел. \r\n„Светът подкрепя Македония и това става много ясно и видно през тези дни. За пръв път ни се случва генерален секретар на НАТО да посети нашата страна, която все още не е членка на Алианса. За период от само два дена ще приемем канцлерите на Австрия и Германия в Македония. Това показва, че светът наистина цени това, което се случва в Република Македония и дава силна подкрепа на нашите две стратегически цели за членство в ЕС и НАТО“, изтъкна в сряда Шекеринска. \r\nСпоред нея, светът дава подкрепа само, ако се знае какво се иска, а това, както тя каза, е било показано през изминалата година и Македония не търси тяхната подкрепа само на думи без никакви резултати. \r\nМинистърът на външните работи Никола Димитров заяви от Крива Паланка, че ако гражданите са отговорни, то Македония трябва да стане европейска и да има работа в нейните граници, градове и села. \r\n„Това е изборът, който трябва да направим на 30 септември, да се надигнем и да спорим кой е по-ефикасен, почтен, кой има по-творчески визии и всичко онова, което наистина им трябва на гражданите. Да не спорим за другото, тъй като не знам кога и дали ще има друг влак, а от всички нас зависи бъдещето на Македония и бъдещето на нашите граждани“, добави Димитров. \r\nПремиерът Зоран Заев е убеден, че всички заедно на 30 септември ще вземат „правилното решение“, с което да осигурят бъдещето на европейска Македония. \r\nСкопие получи подкрепа и от Дания по отношение на евроатлантическата си интеграция. \r\n„Страната е важна и в регионален смисъл, поради постигнатия бърз и видим напредък, след политическата криза“, заяви на срещата си в сряда със Заев посланикът на Дания акредитиран за Македония.  Йонислав Дочев", "date": "2018.09.06", "title": "„Нова Македония“ (Македония): Референдум 2018: Светът подкрепя Македония"}
{"url": "http://www.focus-news.net/news/2018/09/06/2563975/afp-velikobritaniya-zayavi-che-vladimir-putin-ima-osnovna-vina-za-otravyaneto-na-sergey-skripal.html", "text": "Британският министър на сигурността Бен Уолъс заяви в четвъртък, че президентът на Русия Владимир Путин е имал „основна“ отговорност за нападението с невропаралитичния газ „Новичок“ над бившия руски агент Сергей Скрипал в Солзбъри през март, предава  AFP . \r\n„Той има основна вина до момента, тъй като е президент на Руската федерация и неговото правителство е това, което контролира, финансира и насочва военното разузнаване“, което Лондон обвини за извършването на нападението, заяви Уолъс пред радио „BBC“.  Йонислав Дочев", "date": "2018.09.06", "title": "AFP: Великобритания заяви, че Владимир Путин има „основна“ вина за отравянето на Сергей Скрипал"}
{"url": "http://www.focus-news.net/news/2018/09/06/2563985/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "„Македония получава подкрепа, помощ и подадена ръка от двата най-големи и най-силни съюза в света, НАТО и ЕС. Светът припозна промяната и ни даде шанс както никога досега. С договора за името се отвориха вратите за нашето пълноправно членство в НАТО и за започване на преговорите за членство в ЕС“, беше изтъкнато по време на изяви на правителствени представители, предимно министри, направени в сряда, пише електронното издание на македонския вестник  „Нова Македония“ . \r\nСтраните-членки на двата най-големи съюза, както посочват те, искат да видят Македония пълноправна и с право на глас в семейството на западните демократични държави. С влизането в тези съюзи Македония ще стане част от семействата, които гарантират стабилното и сигурно бъдеще на страната. \r\nСпоред министъра на вътрешните работи Оливер Спасовски, Македония не трябва да пропуска в нито един момент този исторически шанс и не трябва да позволи да не бъде част от тези исторически процеси. \r\n„Като граждани на Република Македония, без значение от коя партия и от кой етнос сме, без значение в какво вярваме, нека не пропускаме шанса да бъдем поколение, което ще докара Македония в НАТО и Европейския съюз“, заяви Спасовски по време на среща с гражданите на скопската община Бутел. \r\nПристигането на европейските лидери на посещение в страната, добавя той, е още едно потвърждение и признание за работата и за това, че Македония е постигнала напредък в реформите и че показва, че иска да върви напред, а светът отваря вратите си за нея. \r\nСпоред вицепремиера и министър на отбраната Радмила Шекеринска, подкрепата за Македония идва директно от световните лидери. През тази седмица в директна подкрепа за страната пристигат генералният секретар на НАТО Йенс Столтенберг, канцлерът на Австрия Себастиан Курц и канцлерът на Германия Ангела Меркел. \r\n„Светът подкрепя Македония и това става много ясно и видно през тези дни. За пръв път ни се случва генерален секретар на НАТО да посети нашата страна, която все още не е членка на Алианса. За период от само два дена ще приемем канцлерите на Австрия и Германия в Македония. Това показва, че светът наистина цени това, което се случва в Република Македония и дава силна подкрепа на нашите две стратегически цели за членство в ЕС и НАТО“, изтъкна в сряда Шекеринска. \r\nСпоред нея, светът дава подкрепа само, ако се знае какво се иска, а това, както тя каза, е било показано през изминалата година и Македония не търси тяхната подкрепа само на думи без никакви резултати. \r\nМинистърът на външните работи Никола Димитров заяви от Крива Паланка, че ако гражданите са отговорни, то Македония трябва да стане европейска и да има работа в нейните граници, градове и села. \r\n„Това е изборът, който трябва да направим на 30 септември, да се надигнем и да спорим кой е по-ефикасен, почтен, кой има по-творчески визии и всичко онова, което наистина им трябва на гражданите. Да не спорим за другото, тъй като не знам кога и дали ще има друг влак, а от всички нас зависи бъдещето на Македония и бъдещето на нашите граждани“, добави Димитров. \r\nПремиерът Зоран Заев е убеден, че всички заедно на 30 септември ще вземат „правилното решение“, с което да осигурят бъдещето на европейска Македония. \r\nСкопие получи подкрепа и от Дания по отношение на евроатлантическата си интеграция. \r\n„Страната е важна и в регионален смисъл, поради постигнатия бърз и видим напредък, след политическата криза“, заяви на срещата си в сряда със Заев посланикът на Дания акредитиран за Македония. \r\n***  Турция е предала на Русия, че осъжда последното нападение в сирийската провинция Идлиб, заяви турският министър на външните работи Мевлют Чавушоглу в сряда, пише електронното издание на турския вестник  Hurriyet . \r\n„След нападенията, нашите институции (турските и руските) се свързаха едни с други. Казахме им, че това е грешно“, заяви Чавушоглу по време на пресконференция с германския си колега Хайко Маас. \r\nАтаките са насочени към „превземането на Идлиб“, за което турският дипломат каза, че „носи сериозен риск“ и „ще бъде катастрофално по много начини“. \r\n„Желанието на режима да нападне и превземе Идлиб е очевидно“, добави той. \r\nЧавушоглу поясни, че Турция не е закарала радикални групировки в Идлиб и зададе въпроса, защо тези групировки са били допуснати там с оръжията си от Алепо, Източна Гута и Хомс. \r\n„Планът беше ясен от самото начало. Тези групировки ще отидат там и тогава, преструвайки се с присъствието на тези групировки там, той (режимът на Асад) ще го атакува (Идлиб), за да го превземе“, обясни Чавушоглу. \r\nТой добави, че позициите на Турция и Германия относно Сирия и други въпроси се застъпват. \r\n***  Министър-председателят на Косово Рамуш Харадинай се срещна в сряда с генерал Салваторе Фарина, началник на щаба на италианската армия. По време на срещата Харадинай заяви, че Косовските сили за сигурност (КСС) са готови да се превърнат в редовна армия, пише базираното в Прищина албанско електронно издание  Gazeta Express . \r\nХарадинай запозна Салваторе Фарина с прогреса на Косово и укрепвано на върховенството на закона. Той добави и че КСС са готови да се трансформират в редовна армия, като професионална сила базирана на стандартите на НАТО. Италианският генерал оцени прогреса на Косово и заяви, че Италия ще продължи да подкрепя Прищина във всички процеси. \r\nСрещата между Харадинай и Фарина беше посетена и от италианския посланик в Косово Пиеро Кристофоро Сарди, както и от министъра на КСС Рустем Бериша. \r\n***  Кипър ще се координира с други средиземноморски страни, които поемат тежестта на новия миграционен натиск, за да изиска от страните-членки на Европейския съюз да приемат повече хора, които са получили бежански статут, заяви вътрешният министър на островната държава Константинос Петридес в сряда, пише електронното издание на гръцкия вестник  Kathimerini . \r\nТой поясни, че страната му ще въведе редица мерки, за да облекчи „диспропорционалния товар“, който в момента понася, след като Никозия е изправена пред повишен натиск от увеличението на молбите за убежище. \r\nПетридес каза още, че Кипър се намира на първо място сред страните-членки на Евросъюза по брой молби за убежище спрямо населението си, което е около 1.1 милиона души. В първите осем месеца на 2018 година, повече от 4 000 молби за убежище са били подадени, в сравнение с 2 600 през същия период на миналата година. За сравнение с цялата 2016 година молбите за убежище са нараснали с 56 процента. \r\nВсе още има 7 400 души, очакващи одобрение на молбите си. Като добавка към опасенията се явява пристигането на около 140 нови бежанци от Ливан, Турция и Сирия в последните дни. \r\n„Ако тези бройки продължат да нарастват, признавам че вече няма да можем да се справим“, заяви Петридес след среща със своите колеги от министерствата на външните работи, труда и правосъдието, на която се е обсъждал план за действие, който да се справи с проблема. \r\nВътрешният министър добави и че първият приоритет ще бъдат разговорите лице в лице с висшестоящите управляващи в Брюксел, включително и върховният представител по външната политика Федерика Могерини. \r\nКипърските министри ще се срещнат и със своите колеги от европейските партньори, които са изправени пред същия проблем, за да изискат Блокът да приеме система, която справедливо да разпредели хората, които са получили статут сред страните-членки. \r\n„Една нова миграционна политика в Европейския съюз не бива да стовари диспропорционален товар върху страните на първа линия и малките страни, които заради размера си, не могат да създадат тези условия за приемане на целия обем на пристигащи“, поясни Петридес. \r\n***", "date": "2018.09.06", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/09/06/2563981/gazeta-express-kosovskite-sili-za-sigurnost-sa-gotovi-da-se-prevarnat-v-kosovska-armiya-zayavi-ramush-haradinay.html", "text": "Министър-председателят на Косово Рамуш Харадинай се срещна в сряда с генерал Салваторе Фарина, началник на щаба на италианската армия. По време на срещата Харадинай заяви, че Косовските сили за сигурност (КСС) са готови да се превърнат в редовна армия, пише базираното в Прищина албанско електронно издание  Gazeta Express . \r\nХарадинай запозна Салваторе Фарина с прогреса на Косово и укрепвано на върховенството на закона. Той добави и че КСС са готови да се трансформират в редовна армия, като професионална сила базирана на стандартите на НАТО. Италианският генерал оцени прогреса на Косово и заяви, че Италия ще продължи да подкрепя Прищина във всички процеси. \r\nСрещата между Харадинай и Фарина беше посетена и от италианския посланик в Косово Пиеро Кристофоро Сарди, както и от министъра на КСС Рустем Бериша.  Йонислав Дочев", "date": "2018.09.06", "title": "Gazeta Express: Косовските сили за сигурност са готови да се превърнат в косовска армия, заяви Рамуш Харадинай"}
{"url": "http://www.focus-news.net/news/2018/09/06/2563983/ministar-predsedatelyat-boyko-borisov-se-sreshtna-s-prezidenta-na-indiya-ram-nath-kovind.html", "text": "Министър-председателят Бойко Борисов се срещна с президента на Индия Рам Натх Ковинд, който е на държавно посещение в България. Това съобщиха от пресцентъра на  правителствената информационна служба .   \r\n\"Това посещение е много знаково за нас и ще спомогне да увеличим интензитета на нашите отношения в различни сфери\", каза министър-председателят Борисов. Фокус на разговорите беше поставен върху възможностите за задълбочаване на икономическите отношения и сътрудничеството в областта на образованието и науката между двете страни.  \r\n\"Бихме искали да увеличим значително сътрудничеството в бизнеса, инономиката и инвестициите от Индия в България. Особено в обладстта на образованието имаме поле за засилване на обмена\", подчерта президента Рам Натх Ковинд. Той използва случая и да поздрави премиера Борисов по повод 133-ата годишнина от Съединението на България и пожела успех и просперитет на страната ни.", "date": "2018.09.06", "title": "Министър-председателят Бойко Борисов се срещна с президента на Индия Рам Натх Ковинд"}
{"url": "http://www.focus-news.net/news/2018/09/06/2563984/stara-zagora-s-praznichen-vodosvet-v-hram-sveti-yoan-predtecha-v-kazanlak-zapochnaha-chestvaniyata-po-povod-133-godini-ot-saedinenieto-na-knyazhestvo-balgariya-i-iztochna-rumeliya.html", "text": "С празничен водосвет в храм „Свети Йоан Предтеча“ в Казанлък беше поставено началото на честванията по повод 133 години от Съединението на Княжество България и Източна Румелия, предаде кореспондент на  Радио „Фокус\" . Слово за бележитата дата произнесе Мариана Ибришимова - уредник в Исторически музей „Искра“. „Днес повече от всякога българите имаме нужда от обединение, учейки уроците на историята\", каза в словото си Ибришимова. Тя обърна внимание на важно моменти от историческите събития довели до Съединението. „Казанлък отбелязва този ден именно в храм „Св. Йоан Предтеча“. Преди 133 години именно в този храм казанлъчани научават новината за Съединението. Дни по-късно самият Александър I пристига в Казанлък и я потвърждава\", каза още тя. На честването храма присъстваха сред официалните лица председателят на ОбС Николай Златанов и зам.-кметът Даниела Коева \r\nСлавяна ГАЙДАРОВА", "date": "2018.09.06", "title": "Стара Загора: С празничен водосвет в храм „Свети Йоан Предтеча“ в Казанлък започнаха честванията по повод 133 години от Съединението на Княжество България и Източна Румелия"}
{"url": "http://www.focus-news.net/news/2018/09/06/2563982/prof-plamen-pavlov-istorik-saedinyavaneto-na-zemite-e-krachka-kam-obedinenieto-na-naroda.html", "text": "Съединяването на земите е крачка към обединението на народа. Това каза за  Радио „Фокус“  историкът проф. Пламен Павлов по повод 6-ти септември – Денят на съединението на Княжество България и Източна Румелия. Той уточни, че обединението се заражда в съзнанието на хората. „Поколения българи, в много по-тежки от нашите условия, са били обладани от естествен патриотизъм и от национално чувство, което е свързано и с любовта към ближния, която имаме от християнската вяра. Това е нещо, което ние до голяма степен сме изгубили днес. Затова може би не можем да си обясним и да повярваме в това, което са сторили нашите прадеди на 6 септември 1885 година, опълчвайки се на волята на Великите сили, включително и на срамната и коварна политика на тогавашната Руска империя. Тази несправедливост с Берлинския диктат не само е поправена, но е и защитена с цената на кръв, когато българският народ усеща агресия от страна на Сърбия – една държава, която българите са смятали за братски народ“, каза историкът. Професор Пламен Павлов обясни, че днес политиците често използват фразата „Съединението прави силата“ като временно мото или слоган на рекламна кампания. Нека не се забравя, че цялото послание за Съединението е национално единство и съединяване на народните сили и обществената енергия, призова проф. Павлов.", "date": "2018.09.06", "title": "Проф. Пламен Павлов, историк: Съединяването на земите е крачка към обединението на народа"}
{"url": "http://www.focus-news.net/news/2018/09/06/2563986/gen-konstantin-popov-saedinenieto-v-parlamenta-shte-otklyuchi-silata-na-naroda.html", "text": "Съединението в парламента ще отключи силата на народа. Това каза за предаването „За честта и славата на България” на  Радио „Фокус“  генерал Константин Попов, председател на парламентарната комисия по отбрана. „Преди 133 години управляващият елит и българският народ заедно са взели съдбата си в собствените си ръце“, припомни Попов. Но, според него, спойката между едните и другите винаги е била националният идеал и копнежът за силна и единна България. По думите му след акта на Съединението страната ни се превръща във фактор на Балканите с голям икономически потенциал, с която всеки е трябвало да се съобразява. „Българинът обича да вземе съдбата в собствените си ръце. И когато трябва да се поведе и да се тръгне общо в една посока, има доста различни мнения. И наистина трябва да се поставят националните интересни, ценности и стойности над всичко, ясно и простичко да се кажат, за да може всички силни индивидуалисти и характери да застанат зад каузата. И тогава просто няма кой да ни спре“, коментира генерал Константин Попов. Той добави, че поуката от Съединението на Княжество България с Източна Румелия е да можем да поставим националния идеал над собственото си битие и да загърбваме дребните противоречия. „Храбрите българи, благодарение на които Съединението е факт, са искали да оставят след себе си една обединена страна, която да върви напред“, каза още Попов.", "date": "2018.09.06", "title": "Ген. Константин Попов: Съединението в парламента ще отключи силата на народа"}
{"url": "http://www.focus-news.net/news/2018/09/06/2563987/varna-desetki-zhiteli-i-gosti-na-grada-se-vklyuchiha-v-shestvieto-po-sluchay-133-godini-ot-saedinenieto.html", "text": "С поклонение и шествие във Варна беше отбелязана тържествено годишнината от Съединението на Княжество България с Източна Румелия, предаде репортер на  Радио „Фокус” - Варна . По традиция, честванията започнаха точно в 9.30 часа пред паметната плоча на Княз Александър I Батенберг, поставена на сградата на Държавния архив, където на 6 септември е произнесен официално актът на Съединението. Десетки жители и гости на града със знамена и цветя се включиха в тържественото шествие до паметника на героите от Сръбско-българската война. Там бе отслужена заупокойна молитва, в памет на загиналите. Бяха поднесени венци и цветя. На събитията присъстваха, официалните лица, представителните военни части и общественици. Много млади семейства с малки деца бяха дошли, за да проследят празничната програма. Тази вечер в 18.00 часа на входа на Морската градина ще започне концерт на Представителния духов оркестър на Военноморските сили. \r\nДиана СТОЕВА", "date": "2018.09.06", "title": "Варна: Десетки жители и гости на града се включиха в шествието по случай 133 години от Съединението"}
{"url": "http://www.focus-news.net/news/2018/09/06/2563989/sport-zapochva-futbolniyat-turnir-ligata-na-natsiite.html", "text": "Днес започва новият футболен турнира на УЕФА – „Лигата на нациите“. Довечера от 21:45 часа в първи двубой излизат Германия и Франция, които се считат за фаворити в турнира. Големите отсъстващи за двата състава са Месут Йозил, който се оттегли от националния отбор на Германия, и капитанът на „петлите“ Юго Лорис, който пропуска мача заради контузия. \r\nМачът между Словения и България също ще се играе довечера от 21:45 часа.", "date": "2018.09.06", "title": "Спорт: Започва футболният турнир „Лигата на нациите“"}
{"url": "http://www.focus-news.net/news/2018/09/06/2563991/stara-zagora-stotitsi-zhiteli-i-gosti-na-grada-posetiha-traditsionniya-birfest-v-park-zagorka.html", "text": "С качествено пиво и български рок снощи бе дадено началото на традиционния бирен фестивал в Стара Загора. Тази година той се провежда  в парк „Загорка“. Това съобщиха от пресцентъра на  Общината . Стара Загора отново е Столица на бирата до 8 септември.  \r\nОще в 19.00 часа най-нетърпеливите любители на пенливата напитка окупираха поляната и дадоха ударно начало на феста. Млади и стари дойдоха да се повеселят с чаша бира и качествена музика. \r\nНа сцената се качиха легендарните Васко Кръпката и Подуене блус бенд. Старозагорци отдадоха заслужена почит на певеца, викайки го на бис. Култовата песен „Кучето на крайния квартал” повдигна още повече градусите на настроението на поляната. Най-върлите рокаджии припяваха смело, отдавайки се на музикалното удоволствие.  \r\n„Добре дошли в Столицата на бирата. За четвърти път правим бирен фестивал. Тази година той е на новото място и мисля, че неговият дом е тук. Постарали сме се да подготвим  богата музикална програма. Пийте, пейте и се забавлявайте в четирите дни на Бирфеста”, пожела Красимира Чахова, зам.-кмет на Община Стара Загора. \r\n„Доброто е тук. Благодаря на Община Стара Загора, че вече четири години е наш партньор. Доброто намери своето място. Наздраве, наслаждавайте се на хубавата музика и най-доброто предстои”, каза Катерина Миланова от пивоварната „Загорка”. \r\nПоляната остана пълна, въпреки дъжда, и публиката отново избухна при появата на БТР. Рокаджиите и този път доказаха класата си, изпълнявайки хитовите си парчета, за радост на почитателите си. \r\nПет бара и четири  са на разположение на гостите, всички обекти отварят врати в 17.00 ч. и ще работят до 24.00 ч.  \r\n„BEERфестът“ е под мотото „Когато шофирате, никога не пийте!“, затова е предвидена безплатната автобусна линия, осигурена от „Загорка“ АД, която да откара любителите на бирата до домовете им. Във всеки от дните между 20:30 и 00:00 часа, линията ще се движи на всеки 30 минути, с начална точка Парк „Загорка“ и ще покрие почти цялата територия на града. Линиите от градския транспорт, които могат да ползват, за да стигнат до фестивала, са №3 и №36. \r\nДнес на празника на Съединението на „BEERфестът“ ще звучат кадифените гласове на Деси Добрева и DIA, които ще поднесат така обичаните етно и народни мотиви. Сръбските „Guns’N’Roses Real Tribute“ и „Queen Real Tribute“ ще добавят и малко рок, и много настроение. \r\nВ заключителната вечер - 8 септември, на сцената ще се качат едни от най-любимите български изпълнители - Васил Найденов и Силвия Кацарова. \r\nОрганизатори на фестивала събитието са Община Стара Загора и пивоварна Загорка, а партньори са хотел „Сити“, „КЕН“ АД и магазини „АЯКС“. \r\nПовече подробности за програмата и любопитна информация за „BEERфестът“ може да се намери на страницата във Facebook:  https://www.facebook.com/thebeerfest", "date": "2018.09.06", "title": "Стара Загора: Стотици жители и гости на града посетиха традиционния Бирфест в парк „Загорка“"}
{"url": "http://www.focus-news.net/news/2018/09/06/2563992/veliko-tarnovo-s-13-sm-se-e-pokachilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е покачило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 101 см, а температурата на водата 25.3 градуса. Днес облачността ще е променлива. Максималните температури ще са между 25° и 30°, в Свищов –  28°.", "date": "2018.09.06", "title": "Велико Търново: С 13 см се е покачило нивото на река Дунав при Свищов за изминалото денонощие"}
{"url": "http://www.focus-news.net/news/2018/09/06/2563990/elena-aleksandrova-rim-blagoevgrad-sled-saedinenieto-e-imalo-ideya-za-vastanie-v-makedoniya-i-odrinsko-koyato-ne-se-osashtestvyava.html", "text": "След Съединението е имало идея за въстание в Македония и Одринско, която не се осъществява. Това каза за  Радио „Фокус“ – Пирин  Елена Александрова, историк и уредник в Регионален исторически музей – Благоевград по повод 133-тата годишнина от обединението на Княжество България и Източна Румелия. По думите ѝ въпреки това много революционери от Пиринска Македония се включват в защитата на обединението – последвалата Сръбско-българска война. Александрова заяви, че те взимат дейно участие в различни въстанически и доброволчески чети, които се присъединяват към българската армия. „Тук мога да спомена една чета от 400 човека, която подготвя и участва във войната начело с легендарния войвода дядо Ильо Марков. Друга чета – Кюстендилската чета, начело на която е Димитър Попгеоргиев, който също както дядо Ильо Марков организира Кресненско-Разложкото въстание, се присъединява към българската войска. В нея освен това има много доброволци от Македония“, каза още Александрова. В Сръбско-българската война се включват и още много дейци, като чета организира и Никола Чолаков от село Долно Драглище. „Той организира някъде около 70 четници от Разложкия край. В четата на дядо Ильо Марков пък участва и Тодор Пармаков, който участва при боевете в Брезник и Сливница, а освен това той взима участие в легендарната хвърковата конница на Бенковски, както и много други. Един от ръководителите на бъдещата Вътрешна македоно-одринска революционна организация Гьорче Петров, който е един от първите задгранични представители на организацията, заедно с Гоце Делчев по време на Съединението е ученик в пловдивската гимназия и също участва в съединиското движение“, посочи Александрова. \r\nЛивия НИНОВА", "date": "2018.09.06", "title": "Елена Александрова, РИМ – Благоевград: След Съединението е имало идея за въстание в Македония и Одринско, която не се осъществява"}
{"url": "http://www.focus-news.net/news/2018/09/06/2563995/sofiya-vremenno-dvizhenieto-se-osashtestvyava-v-edna-lenta-po-avtomagistrala-trakiya-pri-km-11-v-posoka-burgas-poradi-razsipan-chakal-ot-tovaren-avtomobil.html", "text": "Временно движението се осъществява в една лента по автомагистрала „Тракия“ при км 11 в посока Бургас поради разсипан чакъл от товарен автомобил. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2018.09.06", "title": "София: Временно движението се осъществява в една лента по автомагистрала „Тракия“ при км 11 в посока Бургас поради разсипан чакъл от товарен автомобил"}
{"url": "http://www.focus-news.net/news/2018/09/06/2563993/ivan-dukov-istorik-saedinenieto-na-balgariya-e-edinstveniyat-politicheski-akt-v-novata-ni-istoriya-pri-koyto-nyama-namesa-na-vanshna-politicheska-sila.html", "text": "Съединението на България е единственият политически акт в новата ни история, при който няма намеса на външна политическа сила. Това каза за  Радио „Фокус“ – Пловдив  историкът и директор на Историческия музей в Асеновград Иван Дуков по повод навършването на 133 години от Съединението на България. По думите му Съединението е много смел ход на нашите революционери против всички Велики сили. „Въпреки че Русия отдава толкова енергия за Освобождаването на България, въпреки че останалите Велики сили, особено след Априлското въстание, демонстрират симпатии към българския народ, който е в едно много тежко положение в рамките на Османската империя, самите те ратифицират Берлинския конгрес и по този начин разпокъсват българската етническа територия. Много малко вероятно е било нито една от тези сили да не се намеси. Знае се, че Османската империя не е била толкова слаба, колкото се твърди по онова време. Знае се, че и тя е била доста активна както политически, така и военно. Точно като резултат на тази военна активност и особено след решението на Берлинския конгрес, че може да влизат османски войски в Източна Румелия, българите създават Гимнастически дружества, което е една военизирана организация, прикрита под картината за спортно и гимнастическо обучение на младежите. Така 5 - 6 години преди самия акт на Съединението те успяват да обучат около стотина хиляди младежи, които да са готови за реакция, макар и с по-примитивни оръжия или с по-слаба подготовка, да имат възможност да отвърнат при евентуална намеса на външна сила“, каза още Дуков. Той посочи, че очакването за намеса е насочено основно към Османската империя, но както става ясно по-късно, след Съединението България е нападната от Сърбия, а не от изток. „Въпреки това, Съединението е единственият политически акт на българите, който е насочен изцяло вътрешно към обединението на българската етнична група от Източна Румелия и Княжество България. С този акт се противопоставят изцяло на решенията на всички Велики сили, които са ратифицирали Берлинския договор. Това е един вид като някаква обречена кауза, като борбата на Давид и Голиат, но въпреки това нашите предци са успели да завършат своята борба докрай“, коментира историкът. Иван Дуков допълни, че защитата на Съединението е свързана основно със Сръбско-българската война. \r\nТони МИХАЙЛОВ", "date": "2018.09.06", "title": "Иван Дуков, историк: Съединението на България е единственият политически акт в новата ни история, при който няма намеса на външна политическа сила"}
{"url": "http://www.focus-news.net/news/2018/09/06/2563997/kanal-5-makedoniya-amerikanskiyat-senator-ron-dzhonsan-shte-poseti-skopie-prez-sledvashtata-sedmitsa.html", "text": "Американският сенатор и председател на комисията за национална сигурност Рон Джонсън ще посети Македония през следващата седмица, след което ще се отправи към Гърция, Сърбия и Косово, предава скопският телевизионен  „Канал 5“ . \r\nВ Скопие, Атина, Белград и Прищина, Джонсън ще има срещи с висшестоящи правителствени представители, предават сръбските медии, позовавайки се на информации от американското посолството в Сърбия. \r\nСенатор Джонсън е един от високопоставените сътрудници на американския президент Доналд Тръмп, отговарящ за специални мисии. Той е и председател на подкомисията за европейско и регионално сътрудничество в областта на сигурността. \r\nРепубликанският сенатор от Уисконсин за последно посети региона през февруари, когато беше на визита в Белград и Прищина.  Йонислав Дочев", "date": "2018.09.06", "title": "„Канал 5“ (Македония): Американският сенатор Рон Джонсън ще посети Скопие през следващата седмица"}
{"url": "http://www.focus-news.net/news/2018/09/06/2563999/veliko-tarnovo-malniya-predizvika-pozhar-v-apartament-v-gorna-oryahovitsa-nyama-postradali.html", "text": "Мълния предизвика пожар в апартамент в Горна Оряховица. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Сигнал за запалено жилище на ул. „Родопи“ в града е получено в 18.27 часа вчера. На място е изпратен екип на Районната служба с един противопожарен автомобил и трима пожарникари. Според данни на живущи в блока, непосредствено преди пожара сградата е била поразена от мълния. Пламъците са унищожили обзавеждане и бяла и черна техника. Опушени са 100 кв. метра стени. Екипът е успял да спре разпространението на пожара и да спаси останалата част от апартамента. \r\nНадежда КРЪСТЕВА", "date": "2018.09.06", "title": "Велико Търново: Мълния предизвика пожар в апартамент в Горна Оряховица, няма пострадали"}
{"url": "http://www.focus-news.net/news/2018/09/06/2563988/nayden-shopov-gerb-pazardzhik-v-denya-na-saedinenieto-si-pozhelavame-stabilna-i-edinna-balgariya.html", "text": "На тази дата преди 133 години родолюбивите българи показаха, че силата на Отечеството се постига със Съединение. Това каза за  Радио „Фокус“ – Пазарджик  Найден Шопов, Областен координатор на ПП ГЕРБ - Пазарджик. По думите му техният пример e пътеводен знак за поколенията. „Днес си пожелаваме стабилна и единна България! Да живеем в сговор и толерантност, обединени от обща цел – просперитет на всеки българин“, каза още Шопов. Той пожела на всички българи сила, целеустременост и увереност за бъдещето на страната ни. \r\nВаня НИКОЛОВА", "date": "2018.09.06", "title": "Найден Шопов, ГЕРБ - Пазарджик: В деня на Съединението си пожелаваме стабилна и единна България"}
{"url": "http://www.focus-news.net/news/2018/09/06/2563996/prezidentat-rumen-radev-za-men-e-istinska-chest-v-tozi-velik-za-balgarite-den-da-otkriem-pametnik-na-mahatma-gandi-na-koyto-shte-se-radvat-pokoleniya-balgari.html", "text": "За мен е истинска чест в този велик за българите ден да открием паметник на Махатма Ганди, на който ще се радват поколения българи. Това каза пред журналисти президентът на България Румен Радев на официална церемония по откриване на паметника на Махатма Ганди в Южен парк-София, предаде репортер на  Агенция „Фокус“ . \r\n„В днешния празничен ден, в които отбелязваме 133-годишнина на Съединението на Княжество България с Източна Румелия за мен е чест да присъствам на още един празник откриване на паметник на великия Махатма Ганди“, каза Радев.  \r\nСпоред него той допринася за огромното дело за развитието на Индия и неговата борба срещу колониалното подтисничество и това е причина за дълбокото почитане на Махатма Ганди. „Апостол на ненасилието, идеолог на независимостта на Индия, Махатма Ганди е известен с великата си душа“, каза още Радев. По думите му смело можем да кажем, че той е нормалният компас на Идния, и за това тя е сред е най-големите плуралистични държави. „Неговите идеи и учения съдържат универсални техники, карат ни да бъдем по-добри, да гледаме към бъдещето“, изтъка още българският президент. Той обясни, че всичко това му нарежда място до най-светлите и хуманни мислители в света. „Щастлив съм, че на днешния велик за България ден отбелязваме именно Махатма Ганди. За мен е истинска чест днес да открием този паметник, на който ще се радват поколения българи. Поклон пред великото дело на Махатма Ганди“, каза още Радев.    \r\nДаяна ДЮЛГЕРОВА", "date": "2018.09.06", "title": "Президентът Румен Радев: За мен е истинска чест в този велик за българите ден да открием паметник на Махатма Ганди, на който ще се радват поколения българи"}
{"url": "http://www.focus-news.net/news/2018/09/06/2564000/sofiya-politseyski-patrul-sas-sofiyska-registratsiya-6410-e-razpolozhen-na-vhoda-na-stolitsata-otkam-vladaya.html", "text": "Полицейски патрул със софийска регистрация 6410 е разположен на входа на София откъм Владая, предаде репортер на  Радио „Фокус“ . Патрулът спира автомобилите за проверка в двете посоки на движение.", "date": "2018.09.06", "title": "София: Полицейски патрул със софийска регистрация 6410 е разположен на входа на столицата откъм Владая"}
{"url": "http://www.focus-news.net/news/2018/09/06/2563994/standard-makedoniya-predsedatelyat-na-kosovskiya-parlament-kadri-veseli-zaplashi-s-otmyana-na-razreshenieto-na-aleksandar-vuchich-za-poseshtenie-v-kosovo.html", "text": "Председателят на косовския парламент Кадри Весели заяви в четвъртък, че Прищина е издала разрешение за посещение на президента на Сърбия Александър Вучич, но че това решение, в случай на дестабилизация, може да се промени, предава скопското електронно издание  „Стандард“ . \r\n„Ако решим да не го допуснем, Вучич няма да влезе в Косово“, заяви Весели. Той се закани, че ако сръбският президент дойде без позволение, ще си замине както Марко Джурич. \r\n„Нека се опита да дойде без позволение. Знае какво се случи с онзи другия (Марко Джурич)“, добави Весели и поясни, че и да дойде, Вучич няма какво да търси на езерото Газивода.  Йонислав Дочев", "date": "2018.09.06", "title": "„Стандард“ (Македония): Председателят на косовския парламент Кадри Весели заплаши с отмяна на разрешението на Александър Вучич за посещение в Косово"}
{"url": "http://www.focus-news.net/news/2018/09/06/2564002/predsedatelyat-na-ns-tsveta-karayancheva-tryabva-da-sledvame-lozunga-saedinenieto-pravi-silata-badeshteto-na-balgariya-tryabva-da-ni-obedinyava.html", "text": "„Ние трябва да следваме лозунга „Съединението прави силата“. Всеки българин трябва да си го повтаря всеки ден. Бъдещето на България трябва да ни обединява“. Това заяви пред журналисти председателят на парламента Цвета Караянчева, която присъства на тържествената света литургия в църквата „Св. Богородица“ в Пловдив по случай 133-тата годишнина от Съединението на Княжество България и Източна Румелия и празника на града, съобщиха от пресцентъра на  Народното събрание .  \r\nНа молебена присъстваха председателят на ПГ на ПП ГЕРБ Цветан Цветанов, народни представители от Пловдив и областта, кметът Иван Тотев, областният управител Здравко Димитров и граждани.   \r\nПловдивският митрополит Николай отслужи литургията заедно с духовници от пловдивската епархия.  \r\nЧестванията продължават с поднасяне на венци и цветя пред паметника на Захари Стоянов и пред паметната плоча на майор Райчо Николов на площад „Римски стадион“.", "date": "2018.09.06", "title": "Председателят на НС Цвета Караянчева: Трябва да следваме лозунга „Съединението прави силата\", бъдещето на България трябва да ни обединява"}
{"url": "http://www.focus-news.net/news/2018/09/06/2563998/predsedatelyat-na-pg-na-gerb-tsvetan-tsvetanov-saedinenieto-e-nay-golyama-sila-i-za-da-varvim-napred-tryabva-da-sme-sploteni-v-obshtite-ni-ambitsii.html", "text": "Съединението е най-голяма сила и за да вървим напред, трябва да сме сплотени в общите ни амбиции. Това каза председателят на ПГ на ГЕРБ и зам.-председател на партията Цветан Цветанов, който присъства днес на честванията по случай навършването на 133 години от Съединението на Княжество България с Източна Румелия в Пловдив, съобщиха от пресцентъра на  ПП ГЕРБ . На днешния ден за 26-и път отбелязваме и празника на Пловдив. Заедно с Цветан Цветанов са кметът на Пловдив инж. Иван Тотев, народните представители от ГЕРБ - Пловдив Спас Гърневски и инж. Атанас Ташков, председателят на Общински съвет - Пловдив Савина Петкова, областният управител Здравко Димитров, заместник-началникът на отбраната генерал-лейтенант Димитър Илиев, както и още много граждани и официални лица. На честванията присъства и председателят на Народното събрание Цвета Караянчева. \r\nЧестванията започнаха с тържествен молебен в Катедрален храм „Света Богородица“, който бе отслужен от Негово Високопреосвещенство Пловдивския Митрополит Николай, и ще продължат с поднасяне на венци и цветя пред паметника на Захари Стоянов и пред паметната плоча на майор Райчо Николов на площад \"Римски стадион\". \r\n„Съединението е най-голяма сила и за да вървим напред, трябва да сме сплотени в общите ни амбиции“, подчерта Цветан Цветанов. По случай празника на гр. Пловдив председателят на ПГ на ГЕРБ заяви: „Пожелавам на жителите на града здраве, просперитет и все така тяхното населено място да бъде атрактивна дестинация за всички българи. Пловдив е невероятно място, където човек се зарежда с много позитивна енергия“. \r\nПо случай празника на Пловдив той пожела на жителите на града здраве, просперитет и все така тяхното населено място да бъде атрактивна дестинация за всички българи.", "date": "2018.09.06", "title": "Председателят на ПГ на ГЕРБ Цветан Цветанов: Съединението е най-голяма сила и за да вървим напред, трябва да сме сплотени в общите ни амбиции"}
{"url": "http://www.focus-news.net/news/2018/09/06/2564001/korneliya-ninova-bsp-udari-chasat-za-dneshnoto-saedinenie.html", "text": "Честит празник, българи! Съединението на Княжество България с Източна Румелия е велико дело на големи родолюбци. Даваме им своята почит и признание. Гордеем се, че сме техни наследници, но сме и техни длъжници. Това е написала в профила си в социалната мрежа  Фейсбук  лидерът на БСП Корнелия Нинова по повод Деня на Съединението. По думите ѝ днес е била поставена граница помежду ни и сме разделени от противоборства. Корнелия Нинова смята, че вина за това имат и политиците. \"Но е ударил часът за днешното Съединение. Знам, че всеки има своите мечти, тревоги, успехи или болки. Всеки избира и своите политически възгледи. Нормално е да сме различни. Но над нашите различия стоят общочовешки и общобългарски ценности. В тяхно име и със силата на националната енергия, можем да потърсим днешното обединение за утрешна България\", пише още Корнелия Нинова.", "date": "2018.09.06", "title": "Корнелия Нинова, БСП: Удари часът за днешното Съединение"}
{"url": "http://www.focus-news.net/news/2018/09/06/2564009/voenniyat-istorik-misho-yordanov-balgariya-e-silna-kogato-e-obedinena.html", "text": "Винаги когато България е била обединена, е била силна. През 1885г. българите са имали национален идеал, кауза и цел, а това са качества, които определят един народ като силен. Това каза по  Радио „Фокус“  военният историк Мишо Йорданов и припомни уроците от Съединението, които не трябва да забравяме. \r\n „Най-главният урок на Съединението е, че българите, където и да се намират,  трябва да бъдат обединени, трябва да бъдат единни в решения, в цели и в каузи. Актът, който се извършва не може да бъде окачествен като друго освен като една нечувана и невиждана по това време дързост. Едно седем годишно княжество, една новоосвободена държава, която би трябвало да бъде благодарна на руския император, че я е освободил, една такава държава не се съобразява дори с диктата в Берлин, който ѝ поставят Великите сили.“ \r\nИсторикът Мишо Йорданов каза още, че защита на Съединенитето е пример за блестящо изпълнен дълг на младата българска армия към Отечеството и печели симпатиите на Великите сили.  \r\nТой каза още, че уроците от Съединението не се помнят от съвремените българи, а днешните политици не притежават качествата на държавниците от времето Съединението.", "date": "2018.09.06", "title": "Военният историк Мишо Йорданов: България е силна, когато е обединена"}
{"url": "http://www.focus-news.net/news/2018/09/06/2564007/prezidentat-ram-naht-kovind-trudat-na-balgarskiya-skulptor-ivan-rusev-e-znak-za-visoka-pochit-kam-edna-lichnost-kato-mahatma-gandi-otdala-tseliya-si-zhivot-v-sluzhba-na-chovechestvoto.html", "text": "Тази статуя е дело на творческия труд на българския скулптор Иван Русев и е знак за висока почит към една личност, отдала целия си живот в служба на човечеството. Това каза пред журналисти президентът на Република Индия Рам Нахт Ковинд при откриване на паметника на Махатма Ганди в Южен парк-София, предаде репортер на  Агенция „Фокус“ . \"За мен е чест да открия статуята на Махатма Ганди с президента на България Румен Радев\", изтъкна той. Президентът на Индия поздрави всички българи по повод Съединението на Княжество България с Източна Румелия. Той благодари на българския народ, че е отредил място в своята страна на Махатма Ганди. По думите му в днешните времена на раздор, необуздано насилие и разруха, в които живеем, мислите и ценностите на Махатма Ганди, са още по-актуални. „Откриването на тази статуя идва в изключително подходящ момент, защото след месец по-малко ние ще отбелязваме 150-годишнина от рождението на Махатма Ганди“, посочи индийският президент. \r\n„Бих искал да пожелая благоденствие и добро развитие на българския народ“, каза още той.  \r\nДаяна ДЮЛГЕРОВА", "date": "2018.09.06", "title": "Президентът Рам Нахт Ковинд: Трудът на българския скулптор Иван Русев е знак за висока почит към една личност като Махатма Ганди, отдала целия си живот в служба на човечеството"}
{"url": "http://www.focus-news.net/news/2018/09/06/2564006/petar-paunov-kmet-na-kyustendil-balgarinat-ostava-vse-taka-obedinen-okolo-semeynite-tsennosti-i-hristiyanskoto-trudolyubie.html", "text": "Българинът остава все така обединен около семейните ценности и  християнското трудолюбие. Това каза кметът на Община Кюстендил Петър Паунов, след отбелязване на 133 години от Съединението на Княжество България с Източна Румелия, предаде репортер на  Радио „Фокус” – Кюстендил . Според кмета въпреки сътресението на съвремието и многото изненади, българинът остава все така обединен около семейните ценности и християнското трудолюбие, както и около България, дарила го с прекрасни мигове. „Нашата основна задача е точно това – да следваме родолюбците, да следваме нашите деди, да се прекланяме пред техния подвиг. Благословен и щастлив ден”, каза Петър Паунов. \r\nТържествената програма по повод Съединението започна с издигане на националното знаме на Република България на площад „Велбъжд”. Там бяха областният управител Виктор Янев и кметът на Община Кюстендил Петър Паунов. Местната власт беше представена и от зам.-председателя на  Общинския съвет Ангел Ангелов. На честването присъстваха и представители на политически и неправителствени организации, както и на патриотични сдружения и съюзи. В началото градският духов оркестър изпълни военни маршове и патриотични песни, а след това от момиче, облечено в кюстендилска народна носия беше издигнат и националният флаг. Пред присъстващите беше прочетена част от манифеста, издаден на 8 септември 1885 година от първият княз на Освободена България – Александър Батенберг. В тържественото слово беше посочено, че Съединението на разпокъсана България е един акт, колкото политически, толкова и емоционален, започнал от шепа вярващи в единството на нацията българи, които без страх и без кръв са успели да извършат немислимото. В тържествения ден се припомниха и правдивите думи на Иван Вазов за Съединението, написани в  романа му „Нова Земя”, където той казва, че Бисмарк при закриването на Берлинския конгрес е изразил надежда, че делото му ще бъде трайно, но този велик държавен мъж се е излъгал, защото не е помислил, че съществува един друг фактор, който казваше \"не!\" и това е българският народ. Присъстващите изразиха своя поклон пред смелостта и подвига на хората, чието родолюбие и гражданска доблест дават днес правото на всички да се наричат с гордото име българи. В знак на признателност бяха поднесени венци и цветя пред паметника „Булаир”. \r\nВенцеслав ИЛЧЕВ", "date": "2018.09.06", "title": "Петър Паунов, кмет на Кюстендил: Българинът остава все така обединен около семейните ценности и християнското трудолюбие"}
{"url": "http://www.focus-news.net/news/2018/09/06/2564011/a1-on-makedoniya-drakonovski-merki-za-sigurnost-v-solun-za-otkrivaneto-na-mezhdunarodniya-panair.html", "text": "Насрочените три различни и несвързани помежду си протести, един против договора от Преспа, втори организиран от гръцките синдикати против икономическата политика на правителството и трети от анархистките сдружения и организации, в комбинация с факта, че САЩ ще бъдат почетна страна по време на панаира, са достатъчни причини в Солун, в събота да бъдат въведени драконовски мерки за сигурност по време на церемонията по откриването на 83-я Международен панаир, предава скопската електронна медия  A1 On , като се позовава на кореспондента на „Македонската информационна агенция (МИА)“ от Атина. \r\nПредставители на гръцкия синдикат на полицейските служители, заявиха пред гръцките медии, че за Солун заминават полицаи от цялата страна, а за сигурността ще се грижат между 5 000 и 5 500 полицаи. \r\nСпоред гръцката телевизия „Skai“, в планирането на мерките за сигурност са участвали и представители на ФБР, а по време на панаира служители на ФБР и ЦРУ ще присъстват на всеки ъгъл в Солун. \r\nМеждународният панаир започва в събота с реч на гръцкия премиер Алексис Ципрас. Паралелно с церемонията по откриването и обръщението на Ципрас, ще се проведат и три различни протеста. \r\nСпоред информациите, през тази година се очаква Международният панаир в Солун да бъде най-големият досега. Оценките на организаторите са, че ще има около 1 400 щанда и над 290 000 посетители. \r\nПанаирът ще се проведе между 8 и 16 септември.  Йонислав Дочев", "date": "2018.09.06", "title": "A1 On (Македония): Драконовски мерки за сигурност в Солун за откриването на Международния панаир"}
{"url": "http://www.focus-news.net/news/2018/09/06/2564010/stara-zagora-s-tarzhestven-obshtogradski-ritual-v-grada-byaha-otbelyazani-133-godini-ot-saedinenieto.html", "text": "С тържествен общоградски ритуал старозагорци отбелязаха 133 години от Съединението на Княжество България с Източна Румелия. Това съобщиха от пресцентъра на  Община Стара Загора . Пред паметника „Защитниците на Стара Загора“ в парк „Пети октомври“ дойдоха Иванка Сотирова, зам.-кмет на Община Стара Загора, Красимира Чахова, зам.-кмет на Община Стара Загора, Таньо Брайков, председател на Общински съвет - Стара Загора, областният управител Гергана Микова и заместниците ѝ Петя Чакърова и Красимир Червилов, общински съветници, представители на партии, сдружения и много граждани. В ритуала участваха и военни от Втора механизирана бригада. \r\nС пламенни стихове актьорът Ивелин Керанов припомни историята на Съединението и заръча на съвременниците да помнят този ден и да предават спомена за него. „Помнете, защото съединението прави силата“, призова Керанов. \r\nБригаден генерал Костадин Кузмов, командирът на Втора механизирана бригада, говори за дълга и честта, за подвига на родолюбците осъществили Съединението. Той призова да носим тези дати в сърцата си и те да ни обединяват. \r\nВенци на признателност бяха положени от Община Стара Загора, Общински съвет - Стара Загора, Старозагорски военен гарнизон, от областния управител на Стара Загора. \r\nДесетки граждани също сложиха цветя в знак на почит пред подвига на загиналите. \r\nЧестването продължи с Песенен празник „Средногорско ехо“ посветен на 60 години от създаването на Туристически хор „Средногорски звуци“ на сцена „Бирхале“. \r\nОт 17.00 часа в парк „Пети октомври“ започва Празничен концерт на Общински духов оркестър.", "date": "2018.09.06", "title": "Стара Загора: С тържествен общоградски ритуал в града бяха отбелязани 133 години от Съединението"}
{"url": "http://www.focus-news.net/news/2018/09/06/2564004/metodi-biserkov-istorik-tova-e-edin-ot-varhovete-na-balgarskoto-natsionalnoosvoboditelno-dvizhenie-i-borbi-za-edinenie-na-balgarite.html", "text": "Това е един от върховете на българското националноосвободително движение и борби за единение на българите. Това каза за  Радио „Фокус“- Пирин  Методи Бисерков, историк и началник на Дирекция „Образование и култура“ към Община Петрич. „6 септември е една незабравима дата в българската история- Деня на българското Съединение. Това е датата когато Княжество България и Източна Румелия извършват един невъобразим по своите размери и значение акт, тъй като това, което се случва е въпреки Великите сили, които след 1878 година, както знаем Берлинския конгрес разпокъсва българското физическо тяло и е дело изцяло на българите като народ, така че 6 септември е събитие с неизмерно значение за нашата история“, каза още Бисерков. По думите му Съединението е про резултат на решението на Берлинския договор от 1878 г., който разпокъсва българското етническо тяло. Създава две различни български държави- Княжество България и Източна Румелия, както откъсва Северна Добруджа, част западните територии на България, Македония и Одринско, които остават в рамките на Османската империя, така че съвсем естествено е стремежът на българите към национално единение. „През 1880- 1884 г. са направени няколко опита за извършване на Съединението между Източна Румелия и Княжество България, както през 1885 г. са основните събития, подготвени от Централния комитет, ръководени от Захари Стоянов- деец на Априлското въстание. Това е личност с безспорно значение за българската история. В началото на септември месец, в резултат на така наречените бунтове, българите от Източна Румелия успяват да се мобилизират в състава на няколко чети и успяват да влязат в Пловдив, както и в самия Пловдив е извършен актът на самото Съединение. На 9 септември българския княз Александър Батенберг официално влиза в Пловдив и приема Съединението, така че дата с неизмерима стойност за българската история“, каза още Бисерков. \r\nЛора КАЛЧЕВА", "date": "2018.09.06", "title": "Методи Бисерков, историк: Това е един от върховете на българското националноосвободително движение и борби за единение на българите"}
{"url": "http://www.focus-news.net/news/2018/09/06/2564014/haskovo-uvolniha-politsaya-koyto-ne-e-sanktsioniral-bashtata-na-prezidenta-pri-katastrofata-v-harmanli.html", "text": "Полицаят Митко Станков от Харманли, който не е санкционирал бащата на президента Румен Радев при пътен инцидент, беше уволнен, предаде  БНР . \r\nПри произшествието на 17 август автомобилът, управляван от Георги Радев, е ударил електрическа триколка на Стефан Тодоров. \r\nИнформация за катастрофата се появи дни по-късно, след като в интернет бе публикуван видеоклип от инцидента. \r\nПроверка на МВР установи, че полицаят Митко Станков е съставил протокол и акт на пострадалия, който в случая не е бил виновен. \r\nБащата на президента - Георги Радев, не е бил санкциониран след намесата на местния лидер на БСП Михаил Лисков. \r\nНаказани заради случая са и още четирима колеги на уволнения полицай.", "date": "2018.09.06", "title": "Хасково: Уволниха полицая, който не е санкционирал бащата на президента при катастрофата в Харманли"}
{"url": "http://www.focus-news.net/news/2018/09/06/2564015/kalin-kamenov-kmet-na-vratsa-v-denya-na-saedinenieto-ne-tryabva-da-zabravyame-che-sme-silni-i-shte-uspeem-samo-kogato-sme-zaedno.html", "text": "В деня на Съединението не трябва да забравяме, че сме силни и ще успеем само, когато сме заедно. Това каза кметът на Община Враца Калин Каменов в приветственото си слово на церемонията във Враца по случай 133-тата годишнина от Съединението на Княжество България с Източна Румелия, съобщиха от пресцентъра на  Общината . „Три са националните символи, които трябва да уважаваме и почитаме – знамето, химна и герба. Има и мото, което всички знаем, но забързани в ежедневните си грижи, рядко си го припомняме. Затова днешният празник е време за равносметка. В деня на Съединението не трябва да забравяме, че сме силни и ще успеем само, когато сме заедно. Ако уважаваме труда си и вярваме, че всеки един от нас може да бъде важна част от българското единение, само тогава ще преодоляваме с достойнство трудностите. Уважаеми съграждани - просперитетът на страната ни, зависи от нашите собствени усилия. Нека сме единни – това е посланието на днешния ден! Честит празник! Поклон пред героизма на предците ни!“, каза още кметът. \r\nЦеремонията по случай 133-тата годишнина от Съединението на Княжество България с Източна Румелия се проведе пред паметника на загиналите във войните за национално обединение, до гаровия площад в града (Лъвчето). \r\nНачалото на тържеството започна с изпълнение на стихотворението на Иван Вазов „Новото гробище над Сливница“, в изпълнение на актьора Борислав Борисов. Исторически факти за Съединението изнесе Мая Антова - гл. учител по история в Средно училище „Христо Ботев“. Благодарствен молебен и водосвет за здраве отслужи Негово Високопреосвещенство Врачански митрополит Григорий, в съслужие с отци от епархията. \r\nВ знак на признателност и преклонение, пред паметника на загиналите във войните и пред паметната плоча на полковник Васил Таслаков и загиналите от 35 врачански полк в Добричката епопея, бяха поднесени венци и цветя. \r\nНа тържествената церемония присъстваха още народни представители, областният управител Малина Николова, председателят на общинския съвет Румен Антов, заместник-кметовете Мария Попова и Петя Долапчиева, общински съветници, секретарят на Община Враца Нина Дакева, директори на институции. \r\nВ отбелязването, организирано от Община Враца, участие взеха духов оркестър при Народно читалище „Развитие - 1869\" - Враца, представителна войскова част от Военно формирование 54 990, Врачанска Митрополия, ученици, граждани. Празничният ден продължи с концерт на духовия оркестър, който се състоя в градинката пред пощенската палата. \r\nЧаст от честванията на Съединението е и концерт на Симфониета Враца, който ще се проведе на 7 септември от 19.00 часа в Градската концертна зала.", "date": "2018.09.06", "title": "Калин Каменов, кмет на Враца: В деня на Съединението не трябва да забравяме, че сме силни и ще успеем само, когато сме заедно"}
{"url": "http://www.focus-news.net/news/2018/09/06/2564017/rim-pazardzhik-priema-bezplatno-posetiteli-v-denya-na-saedinenieto.html", "text": "По повод 6 септември – Съединението на България и 22 септември – Деня на обявяването на Независимостта на България, Етнографската експозиция и централната сграда на Регионален исторически музей – Пазарджик ще са отворени за посещение със свободен достъп /без входни такси/, съобщиха от  Регионалния исторически музей  в Пазарджик.", "date": "2018.09.06", "title": "РИМ-Пазарджик приема безплатно посетители в деня на Съединението"}
{"url": "http://www.focus-news.net/news/2018/09/06/2564016/radio-svobodna-evropa-makedoniya-yens-stoltenberg-e-na-poseshtenie-v-skopie-za-vtori-pat-prez-tazi-godina.html", "text": "Генералният секретар на НАТО Йенс Столтенберг беше в Скопие през януари, македонска делегация се видя с него през юли в Брюксел, а сега той за втори път посещава Македония, в навечерието на предстоящия референдум за името, отбелязват в редакцията на македонската електронна медия  „Радио Свободна Европа“ . \r\nДесетина участници от политическата сцена на Македония, разделени на времеви интервал от около половин час, заемат времето на Столтенберг в четвъртък сутринта. \r\nНа втория ден от неговото посещение, което започна в сряда, той ще се срещне с президента Георги Иванов, премиера Зоран Заев, министъра на отбраната Радмила Шекеринска, председателя на парламента Талат Джафери, кмета на Гази Баба Борис Георгиевски, жители на Стайковци, кмета на Скопие Петре Шилегов и председателя на ВМРО-ДПМНЕ Християн Мицковски. \r\nГенералният секретар пристига в Македония за втори път през тази година. Той беше в Скопие и през януари, когато разговорите с Гърция за името започнаха да стават интензивни, но не беше известно дали ще доведат до решение. \r\nШест месеца по-късно през юли в Брюксел, Столтенберг повторно се видя с премиера Заев и македонската делегация, но този път, за да им предаде покана за членство в НАТО, след решението на проблема за името. \r\nСега той пристига в Скопие малко повече от три седмици преди референдума, от чийто изход зависи дали Македония ще стане членка на Алианса. Още от срещата на върха на НАТО в Брюксел, когато съобщи решението на членките за поканата за Македония, Столтенберг в контекст на референдума призова, че „това е единствен шанс в живота и че гражданите трябва да вземат решението“. Очакванията са и сега генералният секретар да отправи призиви за успешен референдум. \r\nПокрай това Столтенберг ще отиде и в Стайковци, където войниците на НАТО помогнаха при разчистването на последиците от наводненията през 2016 година. \r\nТой ще се срещне и с кмета на Скопие Петре Шилегов. От управата на града планират една пешеходна улица в Градския парк да получи името на неговия баща, Торвалд Столтенберг, който почина това лято.   Йонислав Дочев", "date": "2018.09.06", "title": "„Радио Свободна Европа“ (Македония): Йенс Столтенберг е на посещение в Скопие за втори път през тази година"}
{"url": "http://www.focus-news.net/news/2018/09/06/2564003/kanal-5-makedoniya-zavarshi-sreshtata-mezhdu-georgi-ivanov-i-yens-stoltenberg.html", "text": "Президентът на Македония Георги Иванов в четвъртък прие генералния секретар на НАТО Йенс Столтенберг, който е на посещение в Скопие, предава скопският телевизионен  „Канал 5“ . \r\nНа срещата двамата са обсъдили актуалната вътрешнополитическа обстановка в Македония, евроатлантическата интеграция на страната и напредъка на реформите в отбраната и сигурността, в съответствие със стандартите на НАТО. \r\nИванов изтъкна, че Македония е силно посветена на насърчаването на мира и стабилността и допринася за сигурността във и извън региона. \r\nМакедонският президент е посочил, че Македония продължава да доказва, че е доверен и стратегически партньор и съюзник на НАТО, добавяйки че още през 2008 година Македония е изпълнила условията за членство в Алианса и през всички тези години активно е допринасяла в международните миротворни мисии и заслужава членството в НАТО без допълнителни условия. \r\n„Вярвам, че истинското място на Македония е в Европейския съюз и НАТО. Ще продължа да подкрепям нашите стратегически цели. Но, ЕС и НАТО в никакъв случай не трябва да бъдат оправдание за приемането на един лош договор“, добави Иванов.  Йонислав Дочев", "date": "2018.09.06", "title": "„Канал 5“ (Македония): Завърши срещата между Георги Иванов и Йенс Столтенберг"}
{"url": "http://www.focus-news.net/news/2018/09/06/2564018/vyara-tserovska-kmet-na-pernik-na-6-septemvri-1885-g-balgarskiyat-narod-dokazva-svoyata-sila-i-borbenost-i-tryabva-da-sme-gordi-che-sme-chast-ot-istoriya-propita-s-patriotizam.html", "text": "133 години от Съединението на Княжество България и Източна Румелия отбеляза днес тържествено Перник. Това съобщиха от пресцентъра на  Общината . Празничната програма започна пред Двореца на културата с концерт на Духовия оркестър с диригент Трифон Трифонов. На събитието присъства кметът на Община Перник Вяра Церовска и заместник-кметовете Владислав Караилиев, Севделина Ковачева, Денислав Захариев, секретарят на Общината Радослава Манова, председателят на Общинския съвет Иво Савов, кметът на кв. \"Изток\" Емил Костадинов, общински съветници и представители на политически партии. \r\n„На 6 септември през 1885 година българският народ за пореден път доказва своята сила и борбеност и всички ние трябва да сме горди, че сме част от история, пропита с патриотизъм. Нека богатото културно и духовно наследство на нашата страна ни дават самочувствие и осъзната гордост. Нека знаем, нека помним, нека съхраним историята на България, такава каквато е“, заяви кметът Вяра Церовска и пожела на жителите и гостите на града здраве, сила и мъдрост! \r\n„От всички нас зависи дали ще можем да пренесем и предадем на поколенията конструктивното и съзидателното. От нас зависи, дали оставайки верни на заветите на хората, осъществили Съединението - ще дадем шанс на политиката на сближаването, на преодоляването на различията“. С тези думи се обърна към всички водещият на събитието и припомни как преди 133 години България се съединява, благодарение на дейността на Българския таен централен революционен комитет. „Нека помним и тачим творците на святото дело на Съединението! Да бъдем техни достойни последователи на самоотвержената им смелост и безпримерен устрем за една просперираща България\", призова той.", "date": "2018.09.06", "title": "Вяра Церовска, кмет на Перник: На 6 септември 1885 г. българският народ доказва своята сила и борбеност и трябва да сме горди, че сме част от история, пропита с патриотизъм"}
{"url": "http://www.focus-news.net/news/2018/09/06/2564012/georgi-slavov-kmet-na-yambol-dnes-133-godini-sled-saedinenieto-tryabva-da-namerim-volya-za-obedinenie-po-patya-kam-evropeyskoto-badeshte-na-balgariya.html", "text": "Днес, 133 години след Съединението, трябва да намерим воля за обединение по пътя към европейското бъдеще на България. Това каза Георги Славов, кмет на Ямбол на церемонията по отбелязването на Съединението на Княжество България и Източна Румелия - един от най-значимите празници в българския национален календар. Това съобщиха от пресцентъра на  Общината . Отбелязването на 133-тата годишнина от Съединението започна с изпълнения на Ямболския духов оркестър с диригент маестро Васил Шейтанов.  \r\nВ ритуала по издигане на националното знаме участва представителна военна част от Ямболския гарнизон.  \r\n„Оценявайки Съединението от дистанцията на времето, сме длъжни не само да изтъкваме значението му за развитието на българската държава, но и винаги да помним историческите изводи, наложени от него. Днес, 133 години от това знаменателно събитие, трябва да намерим воля за обединение по пътя към европейското бъдеще на България“, подчерта в празничното си слово кметът на Ямбол Георги Славов. \r\nПо време на тържествената церемония бе отслужен благодарствен молебен. Честването на Съединението продължи с шествие до паметника на загиналите за националното ни освобождение, където бяха поднесени венци и цветя.", "date": "2018.09.06", "title": "Георги Славов, кмет на Ямбол: Днес, 133 години след Съединението, трябва да намерим воля за обединение по пътя към европейското бъдеще на България"}
{"url": "http://www.focus-news.net/news/2018/09/06/2564005/sofiya-desetki-rodolyubivi-grazhdani-se-sabraha-pred-mavzoleya-na-knyaz-aleksandar-batenberg-za-da-otbelezhat-133-tata-godishnina-ot-saedinenieto.html", "text": "Десетки родолюбиви граждани се събраха пред Мавзолея на княз Александър I Батенберг, за да отбележат 133-тата годишнина от Съединението, предаде репортер на  Агенция „Фокус“.  Гражданите носят българският трибагреник, а в двора на мавзолея звучат патриотични песни. Тържествена церемония по повод 133-тата годишнина от паметното събитие е организирана от Столична община. В програмата участват Националната гвардейска част, вокален ансамбъл „България” и други. Събитието уважиха народният представител от ПГ на ГЕРБ вицеадмирал Пламен Манушев, депутатът от ГЕРБ Христо Гаджев и други. Очаква се слово да произнесе заместник-кметът на столицата доц. Тодор Чобанов. \r\nДеница КИТАНОВА", "date": "2018.09.06", "title": "София: Десетки родолюбиви граждани се събраха пред Мавзолея на княз Александър Батенберг, за да отбележат 133-тата годишнина от Съединението"}
{"url": "http://www.focus-news.net/news/2018/09/06/2564019/dots-todor-chobanov-zam-kmet-na-sofiya-saedinenieto-e-chisto-balgarsko-zavoevanie-samostoyatelen-uspeh-na-edin-dostoen-i-smel-narod.html", "text": "Съединението е чисто българско завоевание, самостоятелен успех на един достоен и смел народ. Това каза заместник-кметът на Столична община доц. Тодор Чобанов по време на тържествената церемония по отбелязване на Съединението пред Мавзолея на княз Александър I Батенберг, предаде репортер на  Агенция „Фокус“.   \r\n„Братя българи, в хилядолетната история на нашия народ присъстват възходи и падения, страдания и победи, но едва ли са много миговете, които могат да бъдат сравнени със Съединението. То е уникално събитие не само в българската история. Както в 20, така и в 19 век Европа бе раздирана от войни и разорения. Великите сили на онази епоха се бореха за надмощие и е било писано, а не неписано правило, че всяка по-значима промяна на картата става само с тяхната благословия и подкрепа. В тази сложна обстановка на противопоставяния и надхитряния се осъществи едно българско чудо – Съединението“, заяви доц. Чобанов. Той подчерта, че Съединението се е осъществило без намесата на чужди армии. Доц. Чобанов поясни, че Съединението се е наложило заради Берлинския конгрес. „Впечатлението сред българските земи е потресаващо. Никой народ не е преминавал тъй бързо от упованието на една сбъдната мечта в ужаса на една катастрофа. Националното обединение се превръща в съдба и задача на целия народ“, каза той. По думите му Единна България става всеобщ идеал и върховна цел за всички българи. „Наглед парадоксално чрез Берлинския гнет се даде началото на най-оптимистичния период в новата българска история“, допълни още заместник-кметът на столицата.  \r\nДеница КИТАНОВА", "date": "2018.09.06", "title": "Доц. Тодор Чобанов, зам.-кмет на София: Съединението е чисто българско завоевание, самостоятелен успех на един достоен и смел народ"}
{"url": "http://www.focus-news.net/news/2018/09/06/2564021/", "text": "На 7 септември от 12.00 часа в заседателната зала на МВР ще се проведе редовният брифинг на министъра вътрешните работи в оставка на Валентин Радев. Това съобщиха от   пресцентъра на МВР .", "date": "2018.09.06", "title": "МВР: Редовният месечен брифинг на министъра в оставка Валентин Радев ще се проведе на 7 септември"}
{"url": "http://www.focus-news.net/news/2018/09/06/2564008/ivan-dukov-istorik-pop-angel-cholakov-e-edin-ot-osnovnite-dvigateli-na-saedinenieto-predvozhda-konushenskata-cheta-kam-plovdiv.html", "text": "Поп Ангел Чолаков е един от основните двигатели на Съединението, предвожда Конушенската чета към Пловдив. Това каза за  Радио „Фокус“ – Пловдив  историкът и директор на Историческия музей в Асеновград Иван Дуков по повод навършването на 133 години от Съединението на България. По думите му, Асеновградският район също има своето място във великата епопея на Съединението. „Трябва да се отбележи една интересна особеност, специално за Асеновград. Центърът на съединисткото движение не е Асеновград в нашия район, а Конуш. По онова време Конуш е център на самата околия. Знаем, че Станимака, старият Асеновград, е населен с население, което основно е с гръцко самосъзнание. И въпреки, че тук възникват идеите за създаване на тайния революционен комитет за Съединението, с участието на Пере Тошев, Панайот Сребров и други, трябва да се отбележи, че дейността е много по-свита, много по-ограничена за разлика от тази в околните села, където българското самосъзнание кара населението да действа много по-активно“, коментира Дуков. Той разказа, че един от основните участници в създаването на комитетите за Съединистките борби е поп ангел Чолаков. „Това е един български свещеник, чиято основна цел е да организира въоръжена чета, с която да се включи в борбите за Съединението. Още преди Освобождението, самият той е член на БРЦК. Предполагаемо са се осъществили срещи между него и Апостола на свободата Васил Левски. Трябва да се отбележи, че в нощта срещу 6-ти септември четата, ръководена от поп Ангел Чолаков, тръгва от Конуш. В деня на Съединението самият той влиза, заедно с четниците, триумфално в Пловдив, както е отбелязано, на бял кон, с гола сабя в едната ръка, а в другата държи сребърен кръст. Пред Конака в Пловдив той „осветява“ Съединението“, посочи директорът на Историческия музей в Асеновград. \r\nИван Дуков отбеляза, че една година преди Съединението и близо 10 години преди създаването на ВМОРО, в Асеновград, под внушение на Пере Тошев, се създава революционен комитет, който трябва да работи с основна задача за обединението на България и то не само на Източна Румелия с Княжество България, но и на Македония. „Тук в Станимака имаме един идеологически революционен проблясък за една единна вътрешна организация, която да продължи усилията на Левски и неговите съратници, и да доведе до самостоятелно обединение на българите от разпокъсаните след Берлинския конгрес етнически български територии“, каза Дуков. \r\nИсторикът посочи, че когато се говори за Съединението на България, не трябва да се изпуска изключително важната фигура на Захари Стоянов, който е един от най-активните революционери, оглавяващи Съединистките борби. „Знае се, че той се премества в Пловдив, който е столица на формираната след Берлинския конгрес автономна област Източна Румелия. Захари Стоянов е фигурата, която успява да вдъхне революционния ентусиазъм на всички останали съединисти. Със своите публикации във вестник „Борба“, с участието на неговите съратници Коста Паница, Иван Андонов и други революционери, успяват да организират цялата тази наистина мащабна операция по обединяването на Княжество България с Източна Румелия“, добави Иван Дуков. \r\nТони МИХАЙЛОВ", "date": "2018.09.06", "title": "Иван Дуков, историк: Поп Ангел Чолаков е един от основните двигатели на Съединението, предвожда Конушенската чета към Пловдив"}
{"url": "http://www.focus-news.net/news/2018/09/06/2564013/veliko-tarnovo-s-tarzhestvena-tseremoniya-grazhdani-i-gosti-na-grada-otbelyazaha-133-godini-ot-saedinenieto-na-knyazhestvo-balgariya-s-iztochna-rumeliya.html", "text": "С тържествена церемония великотърновци и гости на града отбелязаха 133 години от Съединението на Княжество България с Източна Румелия. Празничната програма започна с военен ритуал за издигане знамето на Република България, съпроводено под звуците на националния химн, предаде репортер на  Радио „Фокус“ – Велико Търново . Последва празнично слово на кмета на Община Велико Търново инж. Даниел Панов. Той припомни, че именно в историческата и духовна столица на България, се заражда идеята за Съединението и започва организираната борба за българско обединение. През август 1878 година в Хаджинедялковата къща, където днес е сградата на Старата поща,  родолюбиви търновци  създават първия комитет „Единство“. \r\nРецитал на литературна композиция, посветена на Деня на Съединението, представиха възпитаници на  Природо-математическата гимназия  „Васил Друмев”. Празничен благослов отслужи Негово Високопреосвещенство митрополит Григорий. С военен ритуал официалните лица, жители и гости на Велико Търново поднесоха венци и цветя на признателност пред паметника „Майка България“. Честванията приключиха с тържествен марш, извършен от почетния караул на Национален военен университет „Васил Левски“ по главната улица в града. \r\nНа честванията присъстваха зам.- председателят на Общинския съвет Калина Широкова, зам.-областните управители Ивета Кабакчиева и инж. Детелина Борисова, народни представители, общински съветници, представители на държавни и общински институции, общественици и граждани. \r\nЧестванията по повод деня на Съединението във Велико Търново ще приключат с Аудиовизуалният спектакъл „Царевград Търнов – звук и светлина“ в 21.30 часа. Шоуто може да бъде наблюдавано от площад „Цар Асен I”. \r\nМария НЕДЕВА", "date": "2018.09.06", "title": "Велико Търново: С тържествена церемония граждани и гости на града отбелязаха 133 години от Съединението на Княжество България с Източна Румелия"}
{"url": "http://www.focus-news.net/news/2018/09/06/2564025/varna-arheologicheskiyat-obekt-provadiya-solnitsata-otvori-vrati-za-posetiteli-navrah-praznika.html", "text": "Археологическият обект Провадия-Солницата край Варна отвори врати за посетители навръх празника, предаде репортер на  Радио „Фокус“ – Варна . До 14.00 часа днес археологическите разкопки могат да бъдат посетени безплатно от граждани. За посетителите, които разполагат със собствен транспорт, достъпът до праисторическия солодобивен и градски център Провадия-Солницата се осъществява само по новия маршрут – през паркинга на бъдещия посетителски център. Той се намира отляво на шосето Провадия – Старо Оряхово, на около 400 метра от портала на „Провадсол“ в посока към село Бозвелийско. От паркинга по новоизградена пешеходна пътека се стига до археологическия комплекс. \r\nДиана СТОЕВА", "date": "2018.09.06", "title": "Варна: Археологическият обект Провадия-Солницата отвори врати за посетители навръх празника"}
{"url": "http://www.focus-news.net/news/2018/09/06/2564027/api-dvizhenieto-v-uchastaka-ot-km-32-do-km-34-v-posoka-sofiya-na-am-trakiya-se-osashtestvyava-samo-v-aktivnata-lenta-poradi-remontni-deynosti.html", "text": "Движението в участъка от км 32 до км 34 в посока София на АМ \"Тракия\" се осъществява само в активната лента поради ремонтни дейности в изпреварващата лента. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание, спазвайки пътната сигнализация.", "date": "2018.09.06", "title": "АПИ: Движението в участъка от км 32 до км 34 в посока София на АМ \"Тракия\" се осъществява само в активната лента поради ремонтни дейности"}
{"url": "http://www.focus-news.net/news/2018/09/06/2564026/veliko-tarnovo-minimalno-e-pokachvaneto-na-rechnite-niva-v-oblastta-sled-prolivnite-dazhdove.html", "text": "Минимално е покачването на речните нива в област Велико Търново след проливните дъждове от вчера. Това съобщиха за  Радио „Фокус“ – Велико Търново  от Хидрометеорологичната обсерватория в града. С 1 сантиметър се е покачило нивото на река Янтра в кв. „Чолаковци“ във Велико Търново и в село Каранци в община Полски Тръмбеш за едно денонощие. Измереното ниво във Велико Търново тази сутрин е 118 см, при критични стойности 600 см, а в село Каранци – 103. Без промяна е нивото на река Джулюница при лясковското село Джулюница през последното денонощие. То остава 90 см. Голяма река при Стражица е 84 см. Спадът е с 1 см. \r\nОт Басейнова дирекция „Дунавски район“  прогнозират, че на 6, 7 и 8 септември водните количества ще бъдат около и над средно многогодишните стойности. Вследствие на валежи от вчера ще има краткотрайни повишения на речните нива в целия водосбор. През следващите 3 дни речните нива ще се понижават, като вследствие оттичане утре ще има незначителни повишения на нивата в средното и долно течение на основната река. Водните количества ще бъдат под праговете за внимание. \r\nНадежда КРЪСТЕВА", "date": "2018.09.06", "title": "Велико Търново: Минимално е покачването на речните нива в областта след проливните дъждове"}
{"url": "http://www.focus-news.net/news/2018/09/06/2564020/sofiya-desetki-grazhdani-institutsii-i-polititsi-polozhiha-ventsi-i-tsvetya-pred-mavzoleya-na-knyaz-aleksandar-batenberg-v-stolitsata.html", "text": "Десетки граждани, институции и политици положиха венци и цветя пред Мавзолея на княз Александър Батенберг в столицата, предаде репортер на  Агенция „Фокус“ . Венци и цветя бяха положени от името на държавния глава Румен Радев,  министър-председателя Бойко Борисов, вицепремиера Валери Симеонов, както и от редица политически партии. Тържествена церемония по повод 133-ата годишнина от паметното събитие бе организирана от Столична община. Събитието уважиха заместник-кметът на столицата доц. Тодор Чобанов и народни представители от 44–тото Народно събрание. В проявата участие взеха представители на Националната гвардейска част. Гражданите и гостите на столицата се насладиха на вокален ансамбъл „България“, които изпълниха патриотични песни и маршове, сред които „Шуми Марица“, „Хубава си моя горо“ и други. \r\nДеница КИТАНОВА", "date": "2018.09.06", "title": "София: Десетки граждани, институции и политици положиха венци и цветя пред Мавзолея на княз Александър Батенберг в столицата"}
{"url": "http://www.focus-news.net/news/2018/09/06/2564022/daniela-kostova-obshtina-asenovgrad-saedinenieto-na-knyazhestvo-balgariya-i-iztochna-rumeliya-e-nay-dobriyat-primer-za-sebeotritsanie-v-tsyalata-ni-letopis.html", "text": "Съединението на Княжество България и Източна Румелия е най-добрият пример за себеотрицание в цялата ни летопис. Това каза за  Радио „Фокус“ – Пловдив  Даниела Костова, главен експерт в отдел „Култура“ на Община Асеновград, по повод навършването на 133 години от Съединението на България. Тя посочи, че Съединението е едно изцяло българско дело, което е възстановило справедливостта спрямо държавата и народа ни. „Това е едно дело, което е уникално от историческа гледа точка. На 6 септември съзидателните сили на целия ни народ, заедно с тогавашното правителство, възраждат България и броени дни по-късно, на 22 септември, заявяват че България е независима пред целия свят. Българите тогава обединяват сили, обединяват и отечеството, за да ни гарантират бъдещето“, каза Даниела Костова. По думите й, тогава това обединение е било важно, важно е и днес. „Съединението прави силата“ не е просто един лозунг, който продължава да виси на входа на Парламента. Обединението е смисъла на българската държавност, завещана ни от хората, които на 6 септември са извършили заедно един велик подвиг – противопоставили са се на дипломатическия натиск, на въоръжените опити за провал на този най-български проект. Именно заради това 6 септември е една изключително светла дата в нашата история“, посочи главният експерт в отдел „Култура“ на Община Асеновград. \r\nТони МИХАЙЛОВ", "date": "2018.09.06", "title": "Даниела Костова, Община Асеновград: Съединението на Княжество България и Източна Румелия е най-добрият пример за себеотрицание в цялата ни летопис"}
{"url": "http://www.focus-news.net/news/2018/09/06/2564024/pazardzhik-stotitsi-zhiteli-na-grada-se-sabraha-na-ploshtad-konstantin-velichkov-za-da-otbelezhat-133-godini-ot-obyavyavaneto-na-saedinenieto.html", "text": "Стотици жители на Пазарджик се събраха на централния площад „Константин Величков“, за да отбележат 133 години от обявяването на Съединението на Княжество България и Източна Румелия, предаде репортер на  Радио „Фокус“ – Пазарджик . В началото на церемонията, българското национално знаме бе издигнато от кмета на община Пазарджик Тодор Попов. В словото си по повод празника той отбеляза, че Съединението е политически акт, който определя съдбата на България за векове напред. „Обединена и сплотена България – такава каквато бе в мечтите на нашите предци, каквато живее в нашите идеи за настояще и бъдеще, е възможна. Уповавайки се на силата и дързостта, на творческия дух, на потенциала на младите, интелигентните и можещите хора, на умението ни да отстояваме и съзиждаме своето днес и бъдещето на децата си. В това е нашата сила. И ние българите я черпим от корените си на славен народ“, каза още кметът на Пазарджик. „Това, което ни остава да направим днес, е да сторим дълбок поклон пред онези смели българи, които дръзнаха да се противопоставят на непоклатими на пръв поглед политически решения, в името на идеала за единна България и които продължават да ни учат: „Съединението прави силата!”, отбеляза Попов. Гости на празника бяха депутати от Пазарджишки регион, заместник-областните управители, представители на политически партии, обществени и културни институции. Празникът продължава с изпълнения на фолклорни танцови групи. \r\nВаня НИКОЛОВА", "date": "2018.09.06", "title": "Пазарджик: Стотици жители на града се събраха на площад „Константин Величков“, за да отбележат 133 години от обявяването на Съединението"}
{"url": "http://www.focus-news.net/news/2018/09/06/2564029/varna-vazrasten-mazh-e-nastanen-v-bolnitsa-sled-paten-intsident-na-peshehodna-pateka-v-tsentara-na-grada.html", "text": "Мъж на 84 години от Варна е настанен в болница с наранявания след като е блъснат рано тази сутрин на пешеходна пътека в центъра на града. Това съобщи за  Радио „Фокус“ – Варна  говорителят на Областната дирекция на МВР Ивана Милева. По думите й, инцидентът е възникнал около 7.20 часа след кръстовището до Икономическия университет. Пострадалият е бил блъснат докато е пресичал на пешеходната пътека от джип, управляван от 27-годишна. Мъжът е настанен за лечение в болнично заведение с фрактура на  таз и контузия на глава. За момента няма опасност за живота му. \r\nДиана СТОЕВА", "date": "2018.09.06", "title": "Варна: Възрастен мъж е настанен в болница след пътен инцидент на пешеходна пътека в центъра на града"}
{"url": "http://www.focus-news.net/news/2018/09/06/2564028/sport-real-madrid-obmislya-da-varne-vinisius-v-braziliya-pod-naem.html", "text": "Реал Мадрид обмисля да върне бразилския нападател Винисиус в родината си през тази зима, съобщава испанският ежедневник „Марка“ Той беше привлечен това лято от Фламенго за сумата от 45 милиона евро, но старши треньорът Юлен Лопетеги реши го прати да играе във втория състав, за да трупа опит и да играе редовно. Според вестника, ако нещата не се развият добре за 18-годишния футболист, тогава Реал ще го прати под наем във Фламенго, където да е в по-позната обстановка.", "date": "2018.09.06", "title": "Спорт: Реал Мадрид обмисля да върне Винисиус в Бразилия под наем"}
{"url": "http://www.focus-news.net/news/2018/09/06/2564031/sofiya-vazstanoveno-e-dvizhenieto-po-avtomagistrala-trakiya-pri-km-11-v-posoka-burgas.html", "text": "Възстановено е движението по автомагистрала „Тракия“ при км 11 в посока Бургас. Това съобщиха от пресцентъра на  Агенция „Пътна инфраструктура“ .", "date": "2018.09.06", "title": "София: Възстановено е движението по автомагистрала „Тракия“ при км 11 в посока Бургас"}
{"url": "http://www.focus-news.net/news/2018/09/06/2564032/mvnr-na-kitay-kitay-shte-predprieme-vsichki-neobhodimi-merki-za-zashtita-na-teritoriyata-si.html", "text": "Китай е готов да предприеме всички необходими мерки за защита на националния си суверенитет и териториалната си цялост, заяви официалният представител на министерството на външните работи на Китай Хуа Чунин в четвъртък по време на брифинг, предава  ТАСС . \r\nИзявлението на Чунин идва като коментар на преминаването на кораба на британските Военноморски сили (ВМС) „Албион“ близо до контролирания от Китай спорен архипелаг „Параселски острови“ в южнокитайско море. \r\n„На 31 август корабът Албион без разрешение е навлязъл в териториалните води на Китай. Съответните китайски кораби са извършили идентификацията му и са отправили искане да напусне водите“, заяви тя. „Островите Сиша (Параселски острови) представляват китайска територия и Китай възнамерява да предприеме всички необходими мерки за защита на своята териториална цялост и национален суверенитет“, подчерта дипломатът. \r\n„Китай отправи към Великобритания строго предупреждение и призова за прекратяване на подобни действия, за да не навредят те на отношенията между двете страни“, добави Хуа Чунин.  Йонислав Дочев", "date": "2018.09.06", "title": "МВнР на Китай: Китай ще предприеме всички необходими мерки за защита на територията си"}
{"url": "http://www.focus-news.net/news/2018/09/06/2564023/gazeta-express-kadri-veseli-prizova-hashim-tachi-da-ne-obsazhda-granitsite-na-kosovo.html", "text": "Председателят на косовския парламент Кадри Весели призова президента Хашим Тачи да не обсъжда промяната на границите по време на диалога със Сърбия, предава базираното в Прищина албанско електронно издание  Gazeta Express . \r\nТой заяви, че териториалната цялост на държавата не се обсъжда. Весели направи коментара си ден преди посещението на Тачи в Брюксел, където се очаква той да се срещне със сръбския си колега Александър Вучич като част от диалога Белград-Прищина за нормализация на отношенията между двете страни. \r\nВесели, присъствайки в четвъртък на конференцията на косовските посланици, заяви че диалогът със Сърбия трябва да бъде завършен, защото, както той каза, Косово не може да си позволи да хаби енергия, занимавайки се с проблеми наследени от горчивото минало. „Суверенитетът и териториалната цялост на нашата страна не се обсъждат. Взаимното признаване между Косово и Сърбия е единствената алтернатива за по-добро бъдеще. А това означава Косово да стане пълноправен член на ООН, да продължи с членство в НАТО и Европейския съюз. Всяка друга опция е фалшива новина“, заяви той. \r\nГоворейки относно финалната фаза на диалога Белград-Прищина, Весели призова политиците да постигнат вътрешен консенсус, предупреждавайки че политическите несъгласия вредят на Косово. „Очевидно е, че това рефлектира и върху работата ви като представители на Косово в съответните държави, в които сте акредитирани. Но трябва да продължите да представяте държавата ни с достойнство пред света“, заяви Весели пред посланиците.  Йонислав Дочев", "date": "2018.09.06", "title": "Gazeta Express: Кадри Весели призова Хашим Тачи да не обсъжда границите на Косово"}
{"url": "http://www.focus-news.net/news/2018/09/06/2564030/tsvetan-tsvetanov-gerb-saedinenieto-tryabva-da-bade-poslanie-kam-semeystvoto-za-da-badem-po-mirolyubivi-po-otzivchivi-i-po-vseotdayni-v-obshtestvenite-si-dela.html", "text": "Съединението дава тази сила, която може само да ни даде по-добрия път. Това каза пред журналисти в Пловдив председателят на ПГ на ГЕРБ и зам.-председател на партията Цветан Цветанов по повод 133 години от Съединението на Княжество България с Източна Румелия, предаде репортер на  Радио „Фокус“ - Пловдив . „Днес митрополитът на Пловдив Дядо Николай каза много силни думи в тази насока. „Ако бъдем разединени, ако едната страна се противопоставя на другата, това означава, че ставаме много по-слаби като нация и като държава“. Съединението не трябва да го възприемаме само като съединение на всички тези, които спорят днес в обществено-политическия живот. Съединението трябва да бъде послание към семейството на първо място, защото, ако ние можем да се обединим в семейството си, ще можем да бъдем много по-миролюбиви, много по-отзивчиви, много по-всеотдайни в обществените си дела, които правим ежедневно. Това за мен е много светлите празници на България“, каза Цветанов. Той пожела на всички граждани на Пловдив здраве, просперитет. „Нека със стъпките и с действията, с които днес Пловдив се променя, съхраняваме историята си, правим всичко възможно да дадем това културно наследство да бъде видяно от всички тези, които посещават Пловдив и тези, които живеят тук“, каза още Цветанов. Той благодари на кмета на Общината Иван Тотев и на държавата за усилията, които се полагат за доброто представяне на страната ни през 2019 година. „Пловдив ще бъде културна столица. Много са делегациите, които посещават София и България, но всеки един пита за културната столица Пловдив. Пловдив е невероятното място, където човек може да бъде зареден с богатата история. Пловдив се променя, когато всички сме заедно и когато всички сме обединени“, каза още Цветан Цветанов. \r\nМария РУСЕВА", "date": "2018.09.06", "title": "Цветан Цветанов, ГЕРБ: Съединението трябва да бъде послание към семейството, за да бъдем по-миролюбиви, по-отзивчиви и по-всеотдайни в обществените си дела"}
{"url": "http://www.focus-news.net/news/2018/09/06/2564038/pregled-na-mezhdunarodnite-novini-do-13-chasa-agentsiya-fokus.html", "text": "Ще се проведе среща между Северна и Южна Корея в Пхенян през септември, предава  AFP . \r\nСевернокорейският лидер Ким Чен-ун ще посрещне президента на Южна Корея Мун Джей-ин в Пхенян между 18 и 20 септември, където лидерите на двете страни от Корейския полуостров ще обсъдят ядреното разоръжаване. \r\nТова ще бъде третата среща между двамата, като предишните две се проведоха  в граничното селище Панминджон в демилитаризираната зона между двете страни. \r\nТова е обявил съветникът по националната сигурност на Южна Корея Чун Ю-йон, които беше на посещение в севернокорейската столица Пхенян, където той се срещна с Ким Чен-ун и му предаде послания от южнокорейския президент Мун Джей-ин. \r\nПо време на срещата Ким Чен-ун е заявил, че той желае сътрудничество със Сеул и Вашингтон за денуклеаризация на полуострова. \r\n***  Генералният секретар на НАТО Йенс Столтенбер от сряда е на посещение в Македония, предава македонската електронна медия  „Радио Свободна Европа“ . \r\nПредвидено е в четвъртък той да се срещне с президента на страната Георги Иванов, министър-председателя Зоран Заев, вицепремиера и министър на отбраната Радмила Шекеринска, председателя на македонския парламент Талат Джафери и други висши управници. \r\nСтолтенберг ще посети и село Стайковци, където през 2016 година войниците и оборудването от мисията на НАТО KFOR помогнаха да се разчистят пътищата и да се пренесат останките след катастрофалните тогава наводнения. \r\nПредвидено е в четвъртък следобед Столтенберг и Зоран Заев да проведат съвместна пресконференция в Скопие. \r\n***  Броят на загиналите в силното земетресение от 6.6 по скалата на Рихтер, разлюляло северния японски остров Хокайдо рано в четвъртък, достигна осем души, обяви японската държавна телевизия и радио „NHK“, предава  AFP . \r\n„NHK“ уточнява, че шест от загиналите са били от селото Атсума, където огромно свлачище, причинено от земетресението, е ударило домовете. \r\n***  В серия от три последователни съобщения в социалната мрежа „Туитър“ на английски, френски и родния си немски език, лидерът на депутатите от Европейската народна партия (ЕНП) в Европейския парламент Манфред Вебер обяви, че ще бъде водещият кандидат на дясноцентристката партия в предстоящите избори за Европейска комисия, насрочени за май следващата година, пише базираното в Брюксел електронно издание  New Europe . \r\n„Европа се намира в повратна точка. Европейските избори през 2019 година ще решат бъдещето на ЕС“, пише Вебер. „Днес стои въпросът за отстояването на Европа и защитата на нашите ценности, защото ние сме изправени пред предизвикателства както отвътре, така и отвън. Става въпрос за запазването на нашия европейския начин на живот… Не можем да продължим така, както е в момента в ЕС. Ще помогна за това Европа да се върне при хората и да се възстанови връзката между гражданите и Европейския съюз. Искам да отворя нова глава в ЕС“, добави още той. \r\nДекларацията на Вебер подсказва, че той се чувства уверен, след като германският канцлер Ангела Меркел заяви, че ще подкрепи, но не и формално одобри, неговата кандидатура. ЕНП ще трябва да реши през ноември дали Вебер ще бъде нейният предпочитан кандидат, което изглежда вероятно към този момент, тъй като никой друг политик от ЕНП за момента не е декларирал намерението си да се състезава за номинация на партията. \r\nФинландският министър-председател Александър Стуб и Мишел Барние, главният преговарящ на ЕС за Брекзит, също са широко коментирани като потенциални кандидати, макар и никой от тях да не е декларирал публично намерението си да се хвърли в изборния процес. \r\n***  Турция е предала на Русия, че осъжда последното нападение в сирийската провинция Идлиб, заяви турският министър на външните работи Мевлют Чавушоглу в сряда, пише електронното издание на турския вестник  Hurriyet . \r\n„След нападенията, нашите институции (турските и руските) се свързаха едни с други. Казахме им, че това е грешно“, заяви Чавушоглу по време на пресконференция с германския си колега Хайко Маас. \r\nАтаките са насочени към „превземането на Идлиб“, за което турският дипломат каза, че „носи сериозен риск“ и „ще бъде катастрофално по много начини“. \r\n„Желанието на режима да нападне и превземе Идлиб е очевидно“, добави той. \r\nЧавушоглу поясни, че Турция не е закарала радикални групировки в Идлиб и зададе въпроса, защо тези групировки са били допуснати там с оръжията си от Алепо, Източна Гута и Хомс. \r\n„Планът беше ясен от самото начало. Тези групировки ще отидат там и тогава, преструвайки се с присъствието на тези групировки там, той (режимът на Асад) ще го атакува (Идлиб), за да го превземе“, обясни Чавушоглу. \r\nТой добави, че позициите на Турция и Германия относно Сирия и други въпроси се застъпват. \r\n***  Британският министър на сигурността Бен Уолъс заяви в четвъртък, че президентът на Русия Владимир Путин е имал „основна“ отговорност за нападението с невропаралитичния газ „Новичок“ над бившия руски агент Сергей Скрипал в Солзбъри през март, предава  AFP . \r\n„Той има основна вина до момента, тъй като е президент на Руската федерация и неговото правителство е това, което контролира, финансира и насочва военното разузнаване“, което Лондон обвини за извършването на нападението, заяви Уолъс пред радио „BBC“. \r\n***  Председателят на косовския парламент Кадри Весели заяви в четвъртък, че Прищина е издала разрешение за посещение на президента на Сърбия Александър Вучич, но че това решение, в случай на дестабилизация, може да се промени, предава скопското електронно издание  „Стандард“ . \r\n„Ако решим да не го допуснем, Вучич няма да влезе в Косово“, заяви Весели. Той се закани, че ако сръбският президент дойде без позволение, ще си замине както Марко Джурич. \r\n„Нека се опита да дойде без позволение. Знае какво се случи с онзи другия (Марко Джурич)“, добави Весели и поясни, че и да дойде, Вучич няма какво да търси на езерото Газивода. \r\n***  Президентът на Македония Георги Иванов в четвъртък прие генералния секретар на НАТО Йенс Столтенберг, който е на посещение в Скопие, предава скопският телевизионен  „Канал 5“ . \r\nНа срещата двамата са обсъдили актуалната вътрешнополитическа обстановка в Македония, евроатлантическата интеграция на страната и напредъка на реформите в отбраната и сигурността, в съответствие със стандартите на НАТО. \r\nИванов изтъкна, че Македония е силно посветена на насърчаването на мира и стабилността и допринася за сигурността във и извън региона. \r\nМакедонският президент е посочил, че Македония продължава да доказва, че е доверен и стратегически партньор и съюзник на НАТО, добавяйки че още през 2008 година Македония е изпълнила условията за членство в Алианса и през всички тези години активно е допринасяла в международните миротворни мисии и заслужава членството в НАТО без допълнителни условия. \r\n„Вярвам, че истинското място на Македония е в Европейския съюз и НАТО. Ще продължа да подкрепям нашите стратегически цели. Но, ЕС и НАТО в никакъв случай не трябва да бъдат оправдание за приемането на един лош договор“, добави Иванов. \r\n***  Председателят на косовския парламент Кадри Весели призова президента Хашим Тачи да не обсъжда промяната на границите по време на диалога със Сърбия, предава базираното в Прищина албанско електронно издание  Gazeta Express . \r\nТой заяви, че териториалната цялост на държавата не се обсъжда. Весели направи коментара си ден преди посещението на Тачи в Брюксел, където се очаква той да се срещне със сръбския си колега Александър Вучич като част от диалога Белград-Прищина за нормализация на отношенията между двете страни. \r\nВесели, присъствайки в четвъртък на конференцията на косовските посланици, заяви че диалогът със Сърбия трябва да бъде завършен, защото, както той каза, Косово не може да си позволи да хаби енергия, занимавайки се с проблеми наследени от горчивото минало. „Суверенитетът и териториалната цялост на нашата страна не се обсъждат. Взаимното признаване между Косово и Сърбия е единствената алтернатива за по-добро бъдеще. А това означава Косово да стане пълноправен член на ООН, да продължи с членство в НАТО и Европейския съюз. Всяка друга опция е фалшива новина“, заяви той. \r\nГоворейки относно финалната фаза на диалога Белград-Прищина, Весели призова политиците да постигнат вътрешен консенсус, предупреждавайки че политическите несъгласия вредят на Косово. „Очевидно е, че това рефлектира и върху работата ви като представители на Косово в съответните държави, в които сте акредитирани. Но трябва да продължите да представяте държавата ни с достойнство пред света“, заяви Весели пред посланиците. \r\n***", "date": "2018.09.06", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/09/06/2564034/blagoevgrad-intenziven-e-trafikat-za-leki-avtomobili-na-gkpp-kulata.html", "text": "Интензивен е трафикът за леки автомобили на ГКПП „Кулата“. Това съобщиха за  Радио „Фокус“ - Пирин  от Гранична полиция. Без забавяне се осъществява преминаването през ГКПП „Илинден“. Спокойно се осъществява преминаването и на останалите гранични пунктове с Република Гърция. \r\nЛора КАЛЧЕВА", "date": "2018.09.06", "title": "Благоевград: Интензивен е трафикът за леки автомобили на ГКПП „Кулата“"}
{"url": "http://www.focus-news.net/news/2018/09/06/2564033/zhivko-tabakov-postoyanna-komisiya-po-turizam-burgas-saedinenieto-e-vazhen-praznik-s-koyto-tryabva-da-se-gordeem.html", "text": "Съединението е важен празник, с който трябва да се гордеем. Това каза за  Радио „Фокус“ – Бургас  Живко Табаков, председател на Постоянната комисия по туризъм – Бургас. По думите му това е добър повод да намираме повече неща, които ни съединяват, отколкото такива, които ни разединяват. „Искам да поздравя всички българи с настоящия ден, в който отбелязваме 133 години от Съединението на Княжество България с Източна Румелия. За мен това е и личен празник – днес съм рожденик“, каза още Табаков. Той добави, че съединявайки се и почитайки дни като днешния, българите неминуемо ще станат по-силни. \r\nМария ГЕОРГИЕВА", "date": "2018.09.06", "title": "Живко Табаков, Постоянна комисия по туризъм – Бургас: Съединението е важен празник, с който трябва да се гордеем"}
{"url": "http://www.focus-news.net/news/2018/09/06/2564041/veliko-tarnovo-dva-sluchaya-na-neutochnen-virusen-entsefalit-sa-registrirani-prez-izminalata-sedmitsa.html", "text": "Два случая на неуточнен вирусен енцефалит са регистрирани през изминалата седмица във Велико Търново. Това съобщиха за  Радио „Фокус“ – Велико Търново  от Регионалната здравна инспекция. Единият пациент, при койto е установено заболяването, е от Велико Търново, а другият – от Лясковец. През първите шест месеца на годината здравните инспектори са регистрирали 12 случая на вирусен менингит и менингоенцефалит в областта. Вирусен енцефалит е възпаление на главния мозък, причинено от вирус. Често заболяването води до трайно мозъчно увреждане и животозастрашаващи усложнения. След като проникнат в общото кръвообращение, вирусите мигрират към мозъка, където започват да се размножават. Организмът отговаря на вирусната инвазия чрез мощен имунен отговор. В резултат на това възниква мозъчен оток. Комбинацията от инфекция и имунен отговор оформя типичната клинична изява на вирусния енцефалит. Възниква трайно увреждане на мозъка. Децата на възраст под 1 година и възрастните над 55 години са по-уязвими към животозастрашаващи усложнения. \r\nВ седмицата от 29 август до 2 септември на територията на област Велико Търново са регистрирани трима заразени с варицела, едно лице с туберкулоза  и три случая на остри респираторни заболявания. Продължават да са най-много ентероколитите, което е типично за сезона – 17. \r\nНадежда КРЪСТЕВА", "date": "2018.09.06", "title": "Велико Търново: Два случая на неуточнен вирусен енцефалит са регистрирани през изминалата седмица"}
{"url": "http://www.focus-news.net/news/2018/09/06/2564036/varna-zabraneno-e-preminavaneto-na-avtomobili-nad-10-tona-po-patya-mezhdu-kranevo-i-varna.html", "text": "Движението по пътя между Кранево и Варна е ограничено за движение на моторни превозни средства над 10 тона при км 83, предаде репортер на  Радио „Фокус“ – Варна . Обходният маршрут е през Кичево и Оброчище. Ремонтни дейности текат на пътя между селата Добротич и Калоян във Варненско, в участъка от км 8 до км 15. \r\nОт Агенция „Пътна инфраструктура“ предупреждават трафикът да се осъществява с повишено внимание от страна на водачите. Движението се извършва съобразно създадената организация. Продължават и частичните ремонтни дейности по пътя между Девня и Суворово, както и между Вълчи дол и Суворово. Движението в 17-километрова отсечка от пътя Старо Оряхово – Гроздьово край Варна се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Спокойна е пътната обстановка в областта. Настилките са сухи, времето е ясно, видимостта е добра. Интензивен е трафикът към курортните комплекси край Варна, както и в посока към Добрич и Бургас. \r\nДиана СТОЕВА", "date": "2018.09.06", "title": "Варна: Забранено е преминаването на автомобили над 10 тона по пътя между Кранево и Варна"}
{"url": "http://www.focus-news.net/news/2018/09/06/2564037/kmetat-daniel-panov-tarnovgrad-ima-vodeshta-rolya-i-myasto-v-podgotovkata-na-saedinenieto-tuk-zapochva-organiziranata-borba-za-balgarsko-obedinenie.html", "text": "Търновград има водеща роля и място в подготовката на Съединението, тук започва организираната борба за българско обединение. Това каза в празничното си слово по случай 133-годишнина от Съединението на Княжество България и Източна Румелия кметът на Община Велико Търново инж. Даниел Панов, предаде репортер на  Радио „Фокус“ – Велико Търново . Той припомни, че през август 1878 година в Хаджинедялковата къща, където днес е сградата на Старата поща, родолюбиви търновци създават първия комитет „Единство“. „Основна задача, която Джорджо Момчев, Георги и Никола Живкови, великият Стефан Стамболов, Любен Каравелов, архимандрит Стефан, Цани Гинчев и д-р Стат Антонов си поставят, е българското единение. Вдъхновени от тях, техни съратници в цялата страна създават подобни структури, водени от висша кауза – обединение на българските земи и борба с неправдите на Берлинския конгрес. Така на 6 септември 1885 година нашите предци постигат много важна победа по пътя към българското обединение. Княжество България и Източна Румелия стават една държава“, заяви Даниел Панов. Той подчерта, че Съединението на Княжество България с Източна Румелия е епохален общонароден и държавнически акт, който тогавашните вестници с право наричат „българското чудо“. „Едва седем години след злощастния Берлински договор, нашите предци изненадват Европа с дело, което противостои на интересите на Великите сили. Обединен, българският народ със собствени сили отстоява изконното право да бъде свободен и обединен и прави решителна стъпка към Независимостта. Съединението наистина е епохално дело, защото е резултат от задружните усилия на народ и политици – управляващи и опозиция. Всеки загърбва своите лични пристрастия, занимания, очаквания и стремежи. Всеки поставя Отечеството и българските интереси на най-висок пиедестал“, заяви още кметът. Той посочи, че когато народът е единен и обединен, със собствени сили може да постигне всичко. „Това е заветът, на който Съединението ни учи. И това важи в еднаква степен както за управляващите, така и за опозицията. Единството е ключът към портата, отваряща пътя към по-доброто бъдеще пред Велико Търново и България“, каза още в словото си Даниел Панов. \r\nМария НЕДЕВА", "date": "2018.09.06", "title": "Кметът Даниел Панов: Търновград има водеща роля и място в подготовката на Съединението- тук започва организираната борба за българско обединение"}
{"url": "http://www.focus-news.net/news/2018/09/06/2564035/d-r-emil-kabaivanov-kmet-na-karlovo-saedinenieto-e-prodalzhenie-na-deloto-i-idealite-na-apostola.html", "text": "Съединението е продължение на делото и идеалите на Апостола. Това каза за предаването „За честта и славата на България“ на  Радио „Фокус“  кметът на Карлово д-р Емил Кабаиванов по повод отбелязването на 133  години от Съединението на Княжество България и Източна Румелия. За всеки родолюбив жител на Карлово този акт е доказателство, че когато българският народ се обедини зад една кауза, без да се влияе от Великите сили, той може да успее. Емил Кабаиванов припомни, че Великите сили по онова време не само не подкрепят, а противодействат на Съединението, защото на всички е било ясно, че единна България е по-силен фактор за балканската и европейска политика.  \r\n„Защо не успяхме преди повече от 100 години стотици хиляди българи останаха в Македония, извън територията на обединена майка България? Защото това не е угодно на силните на деня. И партийните интереси в определени периоди от нашата най-нова история са били по-силни от общонационалната кауза. Така е и в момента и затова България, макар и член на ЕС и доскоро председателстваща Съвета на ЕС, няма необходимия силен международен авторитет и малко се съобразяват с нас“, коментира д-р Емил Кабаиванов. Съединението днес е на почит на думи, но на практика липсва в делата, защото политическата класа не е узряла, каза още той. „Необходим е нов начин на управление на държавата с национални цели, формулирани през основните проблеми на обществото. Националният идеал днес трябва и е силна държава, с която да се съобразяват и да е стабилен фактор на Балканите. Необходим ни е двигател за формулирането на политическа доктрина, иначе за единение и преклонение към делото на тези преди нас ще говорим само на дати като 6-ти септември“, допълни кметът на Карлово.", "date": "2018.09.06", "title": "Д-р Емил Кабаиванов, кмет на Карлово: Съединението е продължение на делото и идеалите на Апостола"}
{"url": "http://www.focus-news.net/news/2018/09/06/2564039/bilyana-karadakova-istorik-saedinenieto-e-akt-koyto-olitsetvoryava-sbadvaneto-na-edna-ot-mechtite-na-tselokupniya-balgarski-narod.html", "text": "Съединението е акт, който олицетворява сбъдването на една от мечтите на целокупния български народ. Това каза за  Радио „Фокус“ – Пирин  Биляна Карадакова, историк и уредник в Регионален исторически музей - Благоевград по повод 133 годишнина от обединението на Княжество България и Източна Румелия. Тя отбеляза, че Съединението е замислено с идеята да обхване българите от всички краища на българската земя – Стара България, Тракия и Македония. „Съединението всъщност означава реализацията на обединителната идея между Княжество България и Източна Румелия, както е известно на 6 септември 1885 година. Бих искала да подчертая, че това събитие само по себе си е един символ на един дълъг процес, който обхваща още епохата на нашето Възраждане, процеса на национално утвърждаване и национално обединение на българската нация, въпреки домогванията на съседните държави, въпреки падането под чужда власт, въпреки Великите сили“, каза още Карадакова. Тя добави, че идеята за национално обединение е толкова последователна и толкова отчаяно следвана от всички българи, че прави така, че всички противоположни сили, всички групи със своите идеи и идеологии всъщност подчиняват съществуването си и дейността си на идеята за национално обединение. Според нея Съединението е символ на един изключителен  и успешен емоционален заряд, който се реализира самостоятелно в нашата история. „Съединението е организирано от българите, с тайната подкрепа и симпатия на Русия. Това е делото, с което българите всъщност изразяват пред целия свят, че българския народ е готов за своя държава, има силата да създава и да управлява законодателна система, като в тази си цел може да отстоява и свой национален интерес“, посочи Карадакова. Тя обясни, че Съединението се реализира през 1885 година и всъщност нашия държавен живот е едва на броените 7 години от Руско-турската война, така че без да имаме реално голяма държавна традиция и опит, без да имаме изградена и утвърдена държавна система, ние се захващаме с една революция, която е безкрайно отговорна и опасна. „Известно е, че Съединението означава нарушаване на клаузите на Берлинския договор, според който Източна Румелия е автономна провинция в границите на Османската империя, Македония остава под османска власт с едва предвидени някакви реформи по чл. 23, които така или иначе не задоволяват исканията на българите, така че българското обединение е по същество в разрез с тогавашната наложена в Европа система на статукво на границите, осъществена веднага след края на Руско-турската война, така че нашата инициатива за обединение е една революция и на практика и като идея“, добави още тя. Карадакова уточни, че Съединението показва, че националното самосъзнание и националното чувство може да надделее над политически граници и политически идеи и диктати, наложени от външни сили. Тя обясни, че то се реализира успешно благодарение на единството на цялата нация, независимо от либерали и консерватори, независимо от различието на идеи и по-радикални или по-умерени действия на всички политически сили. \r\nЛивия НИНОВА", "date": "2018.09.06", "title": "Биляна Карадакова, историк: Съединението е акт, който олицетворява сбъдването на една от мечтите на целокупния български народ"}
{"url": "http://www.focus-news.net/news/2018/09/06/2564042/ognyan-tsenkov-kmet-na-vidin-pametnikat-na-skarbyashtiya-voin-e-pokazatelen-primer-za-visokata-tsena-koyato-plashta-balgarskiyat-narod-v-imeto-na-natsionalnata-si-identichnost.html", "text": "Паметникът на Скърбящия воин е показателен пример за високата цена, която плаща българският народ в името на националната си идентичност. Това каза кметът на Видин Огнян Ценков на официалната церемония пред паметника на Скърбящия воин във Видин по повод 133-тата годишнина от Съединението на Княжество България с Източна Румелия, съобщиха от пресцентъра на  Общината . Кметът определи този знаменателен акт като една от най-съдбовните стъпки в историята ни, защото се отварят нов път и възможности за развитие. Ценков подчерта ключовите моменти, довели до обявяването на Съединението, като се спря на факта, че интересите на големите европейски държави въвличат страната ни в братоубийствената Сръбско-българска война през 1885 година и народът ни застава зад справедливата кауза – да защити единството на държавата. Кметът посочи решаващото участие на Трети пехотен Бдински полк във войната, създаден само една година преди това. „Този уникален паметник на Скърбящия воин във Видин, пред който на 6 септември изразяваме своята почит, е показателен пример за огромните усилия и високата цена, която плаща българският народ в името на националната идентичност и запазване целостта на държавата“, заяви Огнян Ценков. Той завърши с думите: „Днес живеем в различно време, надяваме се, че народите в Европа са надмогнали претенциите за влияние едни над други и заедно градят бъдещето си. Уважават своята идентичност, а Балканите са зона на добросъседство и приятелство и всяка държава е свободна в общия европейски дом“, след което честити празника. \r\nВ знак на почит към хората, дали живота си, за да се осъществи великото дело на Съединението, пред паметника на Скърбящия воин бяха поднесени венци и цветя от кмета на Община Видин Огнян Ценков, от името на народния представител Владимир Тошев, от народния представител д-р Цветан Топчиев, от областния управител на Видин Албена Георгиева, от председателя на Общинския съвет Генади Велков, от представители на държавни и обществени институции, политически партии, неправителствени организации, училища, граждани.", "date": "2018.09.06", "title": "Огнян Ценков, кмет на Видин: Паметникът на Скърбящия воин е показателен пример за високата цена, която плаща българският народ в името на националната си идентичност"}
{"url": "http://www.focus-news.net/news/2018/09/06/2564047/zhiteli-na-pet-sela-v-plovdivska-oblast-protestiraha-sreshtu-dobiva-na-inertni-materiali-v-mestnostta-kaloyan-i-blokiraha-dvizhenieto-po-okolovrastniya-pat-na-grada.html", "text": "Жители на пет села в Пловдивска област протестираха срещу добива на инертни материали в местността „Калоян“ над село Белащица и блокираха движението по Околовръстния път на града.  Това каза за  Радио „Фокус“ – Пловдив  Павел Гимишев, участник в протеста. В протестното шествие, започнало от центъра на село Белащица, са се включили десетки жители от селата Белащица, Браниполе, Гълъбово, Марково и Брестник. От Белащица протестиращите са преминали през Браниполе, а оттам са стигнали до голямото кръгово на Околовръстния път и „Кукленско шосе“ в началото на град Пловдив. „Там за около 10 минути направихме една обиколка на кръговото и се върнахме обратно по същия маршрут на към Белащица“, разказа Гимишев. \r\n„С този протест ние поставяме исканията си за затваряне на кариерите над Белащица и настояваме да не се дава възможност за изграждането на други площадки за проучване и добиване на инертни материали в нашата планина. Много хора се заселиха тук през последните години именно заради чистотата на въздуха и спокойствието, заради възможността да отглеждат спокойно деца и внуци. А в същото време държавни и общински органи дават разрешение над главите ни да се добива инертен материал, който застрашава здравето и живота ни. Дейността на кариерите ни притеснява ежедневно с транспортиране, с добиване и всички останали компоненти по работата в тези кариери. Надявам се да бъдем чути от институциите. Ако ли не, ще продължаваме с протестите докато не ни чуят“, каза Павел Гимишев.  Той посочи, че протестиращите очакват адекватна реакция както от институциите, така и от народа. „Надяваме се повече хора да се събудят и да вникнат в проблема. Този проблем не касае само съществуващите две кариери над Белащица, чиято концесия така или иначе изтича през 2021 и 2023 година, и която се надяваме да не бъде подновена.  Оказа се, че във времето докато ние протестираме и пишем писма, Министерство на енергетиката е дало още два участъка от близо 600 декара за проучване. Така вместо две, кариерите над Белащица ще станат четири. Хората са гневни от всичко това, което се случва“, посочи Гимишев. \r\nТони МИХАЙЛОВ", "date": "2018.09.06", "title": "Жители на пет села в Пловдивска област протестираха срещу добива на инертни материали в местността „Калоян“ и блокираха движението по Околовръстния път на града"}
{"url": "http://www.focus-news.net/news/2018/09/06/2564043/gd-granichna-politsiya-intenziven-e-trafikat-na-punktovete-kalotina-kulata-makaza-kapitan-andreevo-lesovo-dunav-most-vidin-kardam-dunav-most-ruse.html", "text": "Интензивен е трафикът на пунктовете „Калотина“, „Кулата“, „Маказа“, „Капитан Андреево“, „Лесово“, „Дунав мост- Видин“, „Кардам“, „Дунав мост- Русе“. Това съобщиха от  ГД „Гранична полиция“ . На всички пунктове по границата с Македония трафикът е нормален.", "date": "2018.09.06", "title": "ГД „Гранична полиция“: Интензивен е трафикът на пунктовете „Калотина“, „Кулата“, „Маказа“, „Капитан Андреево“, „Лесово“, „Дунав мост- Видин“, „Кардам“, „Дунав мост- Русе“"}
{"url": "http://www.focus-news.net/news/2018/09/06/2564040/1-tv-makedoniya-nov-neuspeshen-opit-na-kosovskiya-parlament-da-provede-izvanredno-zasedanie-za-dialoga-sas-sarbiya.html", "text": "Председателят на косовския парламент Кадри Весели прекъсна сесията, свикана по искане на опозицията за обсъждане на диалога със Сърбия, поради липса на кворум, предава скопският телевизионен канал  1 TV . \r\nВъв вторник, поради същата причина, беше прекъсната и другата извънредна сесия, поискана от министър-председателя Рамуш Харадинай, за избор на правителствен екип за преговорите със Сърбия в Брюксел. \r\nВесели привика председателите на парламента и лидерите на парламентарните групи  на съвместна среща в четвъртък от 14:00 часа, с цел да се вземе решение за деблокада на парламента. \r\nДвете извънредни сесии претърпяха неуспех, защото опозицията бойкотира заседанието, което беше свикано по искане на правителството и обратно – правителствените партии бойкотираха опозицията. \r\nНа заседанието в сряда, поискано от опозицията, трябваше да се гласува резолюция, с която да се забрани на президента на страната Хашим Тачи и на когото и да било друг да преговаря за територията на Косово. \r\nТачи ще пътува в петък за Брюксел, за да се срещне със сръбския си колега Александър Вучич, където ще преговаря като част от финалния етап на диалога Белград-Прищина.  Йонислав Дочев", "date": "2018.09.06", "title": "1 TV (Македония): Нов неуспешен опит на косовския парламент да проведе извънредно заседание за диалога със Сърбия"}
{"url": "http://www.focus-news.net/news/2018/09/06/2564045/inzh-kostadin-varev-kmet-na-belovo-dnes-otdavame-pochit-na-geroite-i-na-silata-na-naroda-ni-draznal-da-zayavi-ideala-si-za-natsionalno-osvobozhdenie.html", "text": "Днес отдаваме почит на героите и на силата на народа ни, дръзнал да заяви идеала си за национално освобождение. Това казва кметът на Община Белово инж. Костадин Варев в поздравителен адрес по повод Съединението на Княжество България и Източна Румелия, съобщиха за  Радио „Фокус“ – Пазарджик  от Община Белово. „Днес отдаваме почит на героите от нашата история, на силата на народа ни, дръзнал да заяви своето право за отстояване на българската национална духовност и идеала си за национално освобождение и обединение. Трябва да не забравяме отговорността си да бъдем пазители на българската кауза и да предадем на поколенията след нас урока на нашите предци, че „Съединението прави силата“!, се казва още в поздравителния адрес.", "date": "2018.09.06", "title": "Инж. Костадин Варев, кмет на Белово: Днес отдаваме почит на героите и на силата на народа ни, дръзнал да заяви идеала си за национално освобождение"}
{"url": "http://www.focus-news.net/news/2018/09/06/2564049/narodni-predstaviteli-ot-pp-gerb-blagoevgrad-se-sreshtnaha-s-avtoinstruktori.html", "text": "Народните представители от ПП ГЕРБ-Благоевград Даниела Савеклиева, Александър Мацурев, Стефан Апостолов и Георги Динев се срещнаха с автоинструктори от областта. Това съобщих от пресцентъра на  ПП ГЕРБ – Благоевград . По време на срещата бяха обсъдени проблемите в бранша и важни предложения за подобряване на подготовката на водачите, защото дейността на автошколите е пряко свързана с живота и здравето на хората. Една от разглежданите теми бе и учредяването на сдружение на всички фирми от бранша в областта. От своя страна народните представители поеха ангажимент да поставят питания пред ресорните министри.", "date": "2018.09.06", "title": "Народни представители от ПП ГЕРБ-Благоевград се срещнаха с автоинструктори"}
{"url": "http://www.focus-news.net/news/2018/09/06/2564052/sport-tsska-preotstapi-svoy-futbolist-na-etar.html", "text": "ЦСКА преотстъпи своя централен защитник Пламен Гълъбов на Етър (Велико Търново). Гълъбов ще играе при „виолетовите“ под наем до края на календарната 2018 година. Това ще е втори период в отбора за 22-годишния футболист, след като през миналия сезон той отново беше преотстъпен на Етър.", "date": "2018.09.06", "title": "Спорт: ЦСКА преотстъпи свой футболист на Етър"}
{"url": "http://www.focus-news.net/news/2018/09/06/2564054/liderat-na-bsp-sofiya-kaloyan-pargov-shte-uchastva-v-mezhdunarodna-konferentsiya-na-milenium-klub-balgariya-v-london.html", "text": "Лидерът на БСП - София Калоян Паргов ще участва в международната конференция „От комунизъм към капитализъм: Има ли край на прехода в Източна Европа?“, организирана от „Милениум клуб България\" в Лондон. Това съобщиха от пресцентъра на  БСП - София . Форумът е част от кампанията на сдружението на младите българи в чужбина, родени след 1981 г. „Краят на прехода“. Калоян Паргов заминава за английската столица на 7 септември, а конференцията ще се проведе на 9 септември от 10.00 часа британско време (12.00 часа - българско) в Oxford and Cambridge Club в Лондон. \r\nЛидерът на столичните социалисти ще изнесе доклад по време на конференцията, в който ще направи преглед на политическото и икономическото състояние на България по време на прехода. Освен това, на форума в Лондон Калоян Паргов ще представи и философията на „Визия за България“ на БСП. \r\nВ конференцията ще участват български и международни академици от реномирани университети (London School of Economics and Political Science, Keele University, University College London, University of Oxford и др.), икономически експерти и политици. Сред участниците ще бъде и княз Кирил Сакскобургготски. \r\nПо време на визитата си в английската столица, лидерът на социалистите от София ще има редица срещи с българи, част от „Милениум клуб\", на които ще обсъди различните възможности те да бъдат полезни на България с експертизата и опита си.", "date": "2018.09.06", "title": "Лидерът на БСП - София Калоян Паргов ще участва в международна конференция на „Милениум клуб България“ в Лондон"}
{"url": "http://www.focus-news.net/news/2018/09/06/2564046/daniela-saveklieva-gerb-devizat-saedinenieto-pravi-silata-dokazva-che-kogato-sme-edinni-nyama-nevazmozhni-neshta.html", "text": "Народният представител от ПП ГЕРБ и областен координатор на партията за Благоевград Даниела Савеклиева участва в тържества по случай 133-ата годишнина от Съединението. Това съобщиха от пресцентъра на  ПП ГЕРБ – Благоевград . „Девизът „Съединението прави силата“ доказва, че когато сме единни и гледаме в една посока, няма невъзможни неща. Днешният ден е празник на справедливостта и на саможертвата, ден, който преди 133 години връща България на международната политическа сцена. Само когато сме обединени, България ще върви напред“, каза Даниела Савеклиева. Цветя положиха и общински съветници от ПП ГЕРБ-Благоевград.", "date": "2018.09.06", "title": "Даниела Савеклиева, ГЕРБ: Девизът „Съединението прави силата“ доказва, че когато сме единни, няма невъзможни неща"}
{"url": "http://www.focus-news.net/news/2018/09/06/2564044/plovdivskiyat-mitropolit-nikolay-v-tozi-den-si-spomnyame-za-veliko-sabitie-v-istoriyata-na-balgariya.html", "text": "В този ден си спомняме за велико събитие в историята на България. Това каза в тържествената си реч Негово Високопреосвещенство Пловдивския митрополит Николай, предаде репортер на  Радио „Фокус“ - Пловдив . „В този ден си спомняме обаче най-вече за великите Божии благодеяния, проявени към нашето отечество и към нашия благочестив народ. Единството ни е завещано от нашия господ и Спасител Иисус Христос. Христовата църква е единство на християнското общество. Тя е съединение на душите на християните. В този ден ние си спомняме с благодарност към Бога и молитва за вечен и блажен покой за всички герои и дейци, символи на Съединението. Спомняйки си техния подвиг, ние се задължаваме да се насърчим от каузите за единство на нашия народ. Княжество България и Източна Румелия са съединени исторически. Преди 133 години, но фактически днес за голямо съжаление съвременното наше общество се допуска духът на разединението. Светото Евангелие, което слово за вечен живот и спасение, казва, че ако една царство се раздели на две, и едната част се противопоставя на другата, ще се самоунищожи. Нека ценим Съединението и чрез връзките на Христовия мир да достигне до единство на нашия народ“, каза още Пловдивският митрополит Николай. \r\nН.В.Пловдивският митрополит отслужи тържествен молебен заедно с пловдивското духовенство в катедралния храм „Света Богородица“ в Стария град. Официалните гости бяха председателят на НС Цвета Караянчева, председателят на ПГ на ГЕРБ и зам.-председател на партията Цветан Цветанов, кметът на Община Пловдив Иван Тотев, областният управител Здравко Димитров, народни представител от областта, районни кметове, общински съветници и др. \r\nМария РУСЕВА", "date": "2018.09.06", "title": "Пловдивският митрополит Николай: В този ден си спомняме за велико събитие в историята на България"}
{"url": "http://www.focus-news.net/news/2018/09/06/2564050/georgi-pitov-istorik-saedinenieto-e-akt-koyto-dava-silen-tlasak-za-revolyutsionnite-borbi-v-makedoniya-i-odrinska-trakiya.html", "text": "Съединението е акт, който дава силен тласък за революционните борби в Македония и Одринска Тракия. Това каза за  Радио „Фокус“ – Пирин  историкът и уредник в Музеен комплекс – Банско Георги Питов по повод 133-тата годишнина от обединението на Княжество България и Източна Румелия. Той обясни, че още след обявяването на Берлинския договор, българското население не се примирява с него. „Това важи особено много за населението в Македония и Одринска Тракия. Непосредствено след подписването на договора избухва Кресненско-Разложкото въстание, което е израз на несъгласие с този договор. А вече след Съединението се засилват революционните движения в Македония и Одринско. Създава се ВМОРО. Избухва Горноджумайското въстание, а след това Илинденско-Преображенското въстание. Особено в област Благоевград след Съединението започва все по-осезаемо да се чувства желанието за свобода и непримиримостта към Османската империя“, каза още Георги Питов. Историкът добави, че към днешна дата има много интересни факти, свързани с акта на Съединението, които обаче са малко познати за по-голяма част от българското общество. „Такъв факт е, че датата за обявяване на Съединението първоначално е била 15 септември, като е трябвало да тръгне от Пловдив, но в крайна сметка се получава така, че Съединението тръгва от Голямо Конаре. Това е може би един малко известен факт от нашата история. Под ръководството на Продан Тишков или както е наречен Чардафон велики, една чета обявява Съединението на България още на 4 септември. Предполагам, че самият Чардафон също не е много известен за широката общественост. Неговия прякор е бил „Чарда“, което означавало стадо селски говеда. По-късно като подигравка му добавят наставката „фон“, като символ за благородство и по този начин той става известен като Чардафон“, коментира Питов. Той посочи, че може би един от най-интересните факти е, че министър-председателят на България Петко Каравелов изобщо не е бил наясно с това, че се подготвя Съединението на двете области. Причината е, че княз Александър Батенберг не го уведомява и той научва по-късно, че ще се случи обединението на Княжество България и Източна Румелия. „Друг интересен факт е, че в ранната утрин на 6 септември, въстаниците, начело с майор Данаил Николаев, арестуват областният управител Гаврил Кръстевич, който възкликва, че също е българин и е „за“ Съединението“, заяви Питов. Историкът допълни, че малко известен факт е, че най-голям противник на Съединението е нашата освободителка - Русия, тъй като тя е имала собствени интереси. „В този период отношенията между Русия и княз Батенберг са били доста обтегнати, защото руснаците са смятали, че князът не се подчинява на руската политика. От друга страна в този период Русия се сближава много със сръбския крал Милан, което влияе негативно в нашите отношения. Интересните и малко познати факти са много, но това са най-важните, които трябва да се знаят“, добави историкът Георги Питов. \r\nЛивия НИНОВА", "date": "2018.09.06", "title": "Георги Питов, историк: Съединението е акт, който дава силен тласък за революционните борби в Македония и Одринска Тракия"}
{"url": "http://www.focus-news.net/news/2018/09/06/2564051/burgas-zhiteli-i-gosti-na-grada-podnesoha-tsvetya-pred-pametnika-na-24-ti-chernomorski-pehoten-polk-po-povod-133-tata-godishnina-ot-saedinenieto-na-balgariya.html", "text": "Жители и гости на града се стекоха в центъра на Бургас, за да почетат 133-годишнината от Съединението на Княжество България с Източна Румелия, предаде репортер на  Радио „Фокус“ – Бургас . Честването в днешния ден започна традиционно – с издигане на националния флаг на Република България, флаговете на Европейския съюз и Община Бургас и бе последвано от отслужването на заупокойна молитва пред паметника на 24-ти Черноморски пехотен полк. Цветя на признателност поднесоха областният управител Вълчо Чолаков, зам.-кметът по образованието Йорданка Ананиева, директорът на Областна Дирекция на МВР-Бургас комисар Калоян Калоянов, главнокомандващият на Военноморска база - Бургас адмирал Мален Чубенков, председателят на Постоянната комисия по туризъм Живко Табаков, началникът на Териториален отдел – Бургас Атанас Видев, както и депутати и общински съветници. Венци поднесоха също така части от Военноморски гарнизон - Бургас, сухопътните и военно-въздушните войски, а на събитието присъстваха и музикантите от Бургаския духов оркестър. \r\nОсвен официалните лица, десетки признателни граждани на Бургас взеха участие в отбелязването  на празника. По-късно десетки посетители се включиха и в празничното надиграване пред сградата на Общината, което бе озвучено с български народни песни. \r\nСпоред Атанас Видев, началник на Териториален отдел – Бургас, това е една от най-великите дати в нашата история и младото поколение трябва да се възпитава в любов към нея и към цялата история на България. „Община Бургас влага всички усилия да почете важните си празници така, както трябва. За съжаление, наблюдавам една пасивност у гражданите, което не е редно“, каза още Видев. Той добави, че това е един от празниците, които трябва да се честват с достойнство и с още по-голямо мнозинство. \r\nМария ГЕОРГИЕВА", "date": "2018.09.06", "title": "Бургас: Жители и гости на града поднесоха цветя пред паметника на 24-ти Черноморски пехотен полк по повод 133-тата годишнина от Съединението на България"}
{"url": "http://www.focus-news.net/news/2018/09/06/2564056/varna-mlado-semeystvo-oblicha-detsata-si-v-narodni-nosii-za-vseki-ofitsialen-obshtogradski-praznik.html", "text": "За поредна година семейството на Мая и Георги Георгиеви спазва традицията да води невръстните си деца на общоградското честване във Варна, облечени в народни носии, предаде репортер на  Радио „Фокус“ – Варна . По повод тържественото шествие и поклонението пред Паметника на приморците, загинали в Сръбско-българската война за Деня на Съединението, днес 6-годишната Елисавета бе пременена от родителите си с традиционна българска риза с пола и шарени чорапи, с везани престилка и елече, а братчето й Матей, който е на годинка и три месеца, беше с потури,червен пояс, бяла ризка, елек и калпак. Според Георги Георгиев двамата със съпругата му водят децата облечени така на всеки празник, за да могат те да познават традициите, истинските празници и съществените дати за България. „Това трябва да се учи и в училище, но да се гради и от родителите“, коментира Георги. Той добави със съжаление, че днес за повечето млади хора да си патриот е само модерна дума или начин да си правят пиар. „Надявам се много от българите да осъзнаят същинското, българското, да го носят в сърцата си и да го предадат на поколенията напред“, каза още Георги Георгиев. Той обясни, че засега със съпругата му поръчват носиите на децата по интернет, тъй като малчуганите постоянно израстват и размерът се сменя постоянно. Семейството обаче е категорично, че когато станат големи Елисавета и Матей, ще имат автентични носии, ръчно изработени. На момчето ще бъдат поръчани вълнени калпак и потури, а каката, която още от сега посещава школа по народни танци също ще има красива автентична носия. \r\nДиана СТОЕВА", "date": "2018.09.06", "title": "Варна: Младо семейство облича децата си в народни носии за всеки официален общоградски празник"}
{"url": "http://www.focus-news.net/news/2018/09/06/2564058/afp-mayk-pompeo-zayavi-che-severna-koreya-vse-oshte-ogromna-rabota-za-varshene.html", "text": "Държавният секретар на САЩ Майк Помпео заяви в четвъртък, че Северна Корея все още има „огромна“ работа за вършене, за да изпълни ангажиментите направени пред президента Доналд Тръмп през юни за извършването на ядрено разоръжаване, предава  AFP . \r\n„Все още има огромно количество работа за вършене. Не е имало ядрени и ракетни опити… но работата по извършването на стратегическата промяна (на курса) продължава“, заяви Помпео по време на посещение в индийската столица Ню Делхи.  Йонислав Дочев", "date": "2018.09.06", "title": "AFP: Майк Помпео заяви, че Северна Корея все още „огромна“ работа за вършене"}
{"url": "http://www.focus-news.net/news/2018/09/06/2564059/ministar-krasimir-valchev-shte-bade-na-poseshtenie-v-rakovski-i-karlovo-na-7-septemvri.html", "text": "На 7 септември 2018 г. министърът на образованието и науката Красимир Вълчев ще бъде на посещение в Раковски и Карлово, където ще се включи в работни срещи с представители на общините, РУО, директори на училища и учители. Това съобщиха от пресцентъра на  Министерството на образованието и науката . Изявления за медиите са предвидени в 12.00 часа в ОУ „Христо Ботев“ в Раковски и в 15.25 часа в СУ „Христо Проданов“ в Карлово.", "date": "2018.09.06", "title": "Министър Красимир Вълчев ще бъде на посещение в Раковски и Карлово на 7 септември"}
{"url": "http://www.focus-news.net/news/2018/09/06/2564055/haskovo-s-podnasyane-na-ventsi-i-tsvetya-v-topolovgrad-byaha-otbelyazani-133-godini-ot-saedinenieto-na-balgariya.html", "text": "Пред паметника на загиналите на площад „Освобождение” жителите и гостите на Тополовград почетоха паметта на обединителите. Това съобщиха от пресцентъра на  Общината . На тържествената церемония по повод 133 години от Съединението на България, организирана от Общината, присъстваха председателят на Общинския съвет Васил Сяров, заместник-кметовете на Общината Маргарита Георгиева и Наско Стоянов, общински съветници, директори на училища и общественици. Проявата уважиха много деца и граждани. За значението на Съединението за съдбините на България прочете слово секретарят на читалището Райна Зотова. Рецитатори от читалищната Детска формация за художествено слово „Сладкодумци” изпълниха поетичния рецитал „Към Родината”. Венци и цветя положиха Общинската администрация, Общинският съвет, политически партии, РУ „Полиция”, учреждения и училища.", "date": "2018.09.06", "title": "Хасково: С поднасяне на венци и цветя в Тополовград бяха отбелязани 133 години от Съединението на България"}
{"url": "http://www.focus-news.net/news/2018/09/06/2564053/yens-stoltenberg-nadyavam-se-che-sledvashtiya-pat-shte-doyda-v-strana-chlenka-na-nato.html", "text": "„След няколко седмици ще имате референдум, на който трябва да решите за бъдещето, за вашето членство в ЕС и НАТО. На вас се пада да решите дали ще гласувате и ще изразите мнението си, а НАТО е готов да ви приеме като 30-ата страна-членка“, заяви в четвъртък генералният секретар на Алианса Йенс Столтенбер, предава излъчващият на албански език скопски телевизионен канал  „Алсат-М“ . \r\nСтолтенберг вече проведе срещи с председателя на парламента Талат Джафери, с лидера на ВМРО-ДПМНЕ Християн Мицковски и с президента на страната Георги Иванов. \r\nОчаква се в петък генералният секретар да замине за Гърция, където ще проведе работна вечеря с премиера Алексис Ципрас.  Йонислав Дочев", "date": "2018.09.06", "title": "Йенс Столтенберг: Надявам се, че следващия път ще дойда в страна-членка на НАТО"}
{"url": "http://www.focus-news.net/news/2018/09/06/2564061/lulzim-basha-prestapnostta-destabilizira-albaniya-tay-kato-ya-upravlyava.html", "text": "Албанската опозиция, предвождана от Демократическата партия на Лулзим Баша, бойкотира второто заседание на парламента в четвъртък след края на лятната отпуска, на която ще се обсъжда и ребалансиране на бюджета за 2018 година, предава скопският телевизионен канал  1 TV . \r\nРъководствата на опозиционните партии и депутатите проведоха среща в Елбасан, на която лидерът на ДП Баша заяви, че престъпността управлява в Албания. \r\n„Престъпността дестабилизира Албания, тъй като тя управлява в нея. Премиерът предаде контрола над държавата на престъпниците и техните сътрудници, какъвто е министърът на вътрешните работи Фатмир Джафай“, отправи своите обвинения Баша. \r\nСпоред него премиерът Еди Рама „ще остави недокоснати и криминалните семейства в Шкодра, идентично на тези в Елбасан, който е символ на обвързаността между властта и престъпността“. \r\n„Елбасан е главен град на престъпността, епитет който ни най-малко не заслужава този град и неговите граждани, които имах възможност да опозная от близо, тъй като са изпълнени с ценности. Елбасан страда от управлението на престъпността“, заяви Баша, посочвайки повече имена от властта, но и брата на Еди Рама. \r\nОпозиционният лидер не вярва, че полицията ще направи нещо и в Шкодра, защото като се похвалят със задържането на автомобили и няколко ареста, престъпниците ще могат „да продължат с активността си“. \r\nТой заяви, че опозицията подготвя платформа за излизане от създалата се ситуация в страната.  Йонислав Дочев", "date": "2018.09.06", "title": "Лулзим Баша: Престъпността дестабилизира Албания, тъй като я управлява"}
{"url": "http://www.focus-news.net/news/2018/09/06/2564060/ivan-totev-kmet-na-plovdiv-neka-da-znaem-che-obedineni-mozhem-da-postignem-mnogo-i-da-ne-si-go-pripomnyame-samo-na-6-septemvri.html", "text": "Горд съм, че гражданите на Пловдив са в сърцето на тези процеси, започнали още с първите възрожденски родове, борбата за църковна независимост. Това каза пред журналисти кметът на Община Пловдив Иван Тотев по повод 133 години от Съединението на Княжество България и Източна Румелия, предаде репортер на  Радио „Фокус“ - Пловдив . „Това е може би най-важната дата в българската история, ден, който е достоен да бъде национален празник на страната, ден, в който българският народ взема съдбата си в свои ръце, в който се случват събития, които са немислими с оглед на геополитическата обстановка по онова време. Ден, в който българският народ казва „Ние сме  заедно, единни“ и ден, който след това е най-добре защитен от българската армия. Всичко това започва в сърцето на Пловдив, който 7 години е бил най-богатият град в Княжеството и в източна Румелия. Град, в който се е събрала интелигенцията, град, в който Иван Вазов и е писал „Под игото“ каза още Иван Тотев. Той пожела на гражданите на града много здраве, много позитивни мисли. „Нека да знаем, че обединени можем да постигнем много и да не си го припомняме само на 6-ти септември“, добави кметът. \r\nТотев припомни, че вчера е представена програмата за 2019 година в Драматичния театър, когато градът ще е столица на културата. Той благодари на Общинския съвет за постигнатото политическо съгласие за проекта на Пловдив за европейска столица на културата. „Сигурен съм, че ще запазим този консенсус и заедно всички ще направим така, че ще се гордеем с проекта, с град Пловдив през 2019 и с годините след това“. \r\nМария РУСЕВА", "date": "2018.09.06", "title": "Иван Тотев, кмет на Пловдив: Нека да знаем, че обединени можем да постигнем много и да не си го припомняме само на 6 септември"}
{"url": "http://www.focus-news.net/news/2018/09/06/2564057/hashim-tachi-dogovorat-ima-smisal-samo-ako-belgrad-priznae-kosovo.html", "text": "Ден преди продължаването на диалога Белград-Прищина в Брюксел, косовският президент Хашим Тачи повтори, че възможностите за постигане на споразумение са много малки и че крайният договор ще има смисъл само, ако Сърбия признае Косово като държава, предава македонската информационна агенция  „Макфакс“ . \r\nТачи, говорейки по време на посланическа конференция в Прищина, изтъкна че страната му ще вложи максимални усилия, за да се отстранят всички пречки за членство на Косово в ООН. \r\n„Косово губи смисъла си без Митровица и Газивода. Няма да има разделяне, няма да има размяна и няма да има Република Сръбска в Косово“, повтори Тачи. \r\nТой напомни, че всички които говорят за разделяне и асимилиране окуражават сърбите и затрудняват диалога в Брюксел.  Йонислав Дочев", "date": "2018.09.06", "title": "Хашим Тачи: Договорът има смисъл само, ако Белград признае Косово"}
{"url": "http://www.focus-news.net/news/2018/09/06/2564063/svetlana-petrova-istorik-vav-fonda-na-muzeya-v-pazardzhik-se-sahranyavat-dva-vazhni-dokumenta-izdadeni-po-vreme-na-saedinenieto.html", "text": "Във фонда на музея в Пазарджик се съхраняват два много важни документа, издадени по време на Съединението. Това каза за  Радио „Фокус“ – Пазарджик  историкът Светлана Петрова. Тя обясни, че най-значимият от тях е Манифест, издаден във Велико Търново на 8 септември 1885 година, във връзка със Съединението, подписан от княз Александър. „Ценното е, че има ръкописен надпис на гърба на документа с дата 8 септември от известния гражданин на Пазарджик Тодор Чуренски, който по това време се е намирал в град Сливен. Буквалният текст гласи: „Днес 10 часа преди пладне при булеварда, след молебствие, сред едно голямо множество, сред народа, аз взех един лист (това е Манифестът)\" и е написал град Сливен, 9 септември 1885 година, и подпис на Тодор Чуренски“, коментира Петрова. Тя допълни, че Чуренски се е намирал там по работа, тъй като е известен земевладелец и търговец от това време. „Други по-известни и по-важни артефакти са запазените оригинали от Приказа, издаден от председателя на Временното правителство, съставено веднага на 6 септември – д-р Странски. Това са Приказ №9 и Приказ №10, които са в оригинал“, уточни Петрова. \r\nВаня НИКОЛОВА", "date": "2018.09.06", "title": "Светлана Петрова, историк: Във фонда на музея в Пазарджик се съхраняват два важни документа, издадени по време на Съединението"}
{"url": "http://www.focus-news.net/news/2018/09/06/2564066/evrodeputatat-momchil-nekov-prizova-mlekoproizvoditeli-i-prerabotvateli-da-se-obedinyat-za-da-se-zashtityat-v-es-balgarskoto-kiselo-mlyako-i-byalo-salamureno-sirene.html", "text": "Трябва да сме горди българи с историята си, с традициите, които имаме в културното наследство и земеделието. Трябва да върнем българското и затова основната ми кауза, като евродепутат и по която работя е защита на български традиционни продукти – „българско кисело мляко“, „бяло саламурено сирене“, „кашкавал Балкан“ и др. Така българските продукти ще станат конкурентни на единния пазар и ще се знае, че производителите, които използват тази защитена марка произвеждат и продават качествени продукти по традиционни рецепти, а не такива с палмово масло. Това заяви евродепутатът Момчил Неков, който беше специален гост на откриването на третия национален събор „Млечният път на България през вековете“ в Луковит, съобщиха от  пресофиса на евродепутата .  \r\n„Инициативата за защита на традиционни български продукти е в процес. Трябва всички по веригата да се обединим - производители, преработватели, институциите, за да ги защитим пред Европейския съюз“, каза пред журналисти Неков. \r\n„Вече е време да озреем и да се обединим, особено в глобализиращия се свят и в контекста на днешния празник – 6 септември. Доказателство е, че винаги когато сме били обединени ние сме успявали, за това трябва да имаме обща цел и кауза, и призовавам производители и преработватели да се сдружат и се надявам, че ще успеем да защитим традиционните си продукти“, заяви Момчил Неков.  \r\nПо време на събора Момчил Неков разговаря с млекопроизводители и фермери и им разясни необходимостта да защитят географски указания и защитени наименования за произход, с цел повишаване на тяхната привлекателност, възможност за реализация на пазари и по-добри доходи. Той ги информира и за въвеждане на термина за качество „планински продукт“, тъй като това също е опция за осигуряване на по-добра видимост на продуктите им и осигуряване на пазари.  \r\nМомчил Неков се включи и в инициираната подписка на събора в подкрепа на пълната забрана за влагане на растителна мазнина в млякото и млечните продукти в България.", "date": "2018.09.06", "title": "Евродепутатът Момчил Неков призова млекопроизводители и преработватели да се обединят, за да се защитят в ЕС българското кисело мляко и бяло саламурено сирене"}
{"url": "http://www.focus-news.net/news/2018/09/06/2564062/dots-d-r-petar-nenkov-voenen-istorik-legendarniyat-mayor-raycho-nikolov-stava-edinstvenata-zhertva-pri-akta-na-saedinenieto-v-plovdiv.html", "text": "Легендарният майор Райчо Николов става единствената жертва при акта на Съединението в Пловдив. Това каза за  Радио „Фокус“ – Пловдив  военният историк доц. д-р Петър Ненков. По думите му, Райчо Николов служи като кадрови офицер в Източнорумелийската милиция. През периода 1882-1885 година е командир на Пловдивската окръжна жандармерия, като полага усилия за утвърждаването на българския характер на Източна Румелия. „Той се включва в образувания през февруари 1885 година таен революционен комитет с председател Захари Стоянов, сред членовете на който са и най-видните офицери на българската армия Данаил Николаев, Сава Муткуров и Стефан Любомски. Редом с тях той активно участва в подготовката на Съединението. Заедно с д-р Георги Странски правят всичко възможно ръководството на войската да остане в ръцете на съзаклятниците. С ротата си Райчо Николов е сред участниците в свалянето на главния управител на Източна Румелия Гаврил Кръстевич на съдбоносния 6 септември 1885 година. Неслучайно той влиза в избраното временно правителство, като е назначен за комендант на Пловдив“, разказа доц. д-р Петър Ненков. Той посочи, че на същия ден, 6 септември, майор Райчо Николов е прострелян от пияния началник на Пловдивската пощенска станция Костадин Тодоров. „Майор Райчо Николов се явил при него и поискал да му предаде пощата. Тодоров не само отказал да предаде поста си, но и стрелял в гърдите на Райчо и го убил. Впоследствие той буквално е линчуван от озверялата тълпа. На 7 септември 1885 година, в присъствието на 20 000 души, с военни почести и топовни гърмежи тленните останки на героя са положени в Пловдивските гробища“, каза военният историк. доц. д-р Петър Ненков коментира, че в световната история, рядко има случаи, в които драстични обществени промени, като Съединението на България, стават без кръвопролития. \r\nТони МИХАЙЛОВ", "date": "2018.09.06", "title": "Доц. д-р Петър Ненков, военен историк: Легендарният майор Райчо Николов става единствената жертва при акта на Съединението в Пловдив"}
{"url": "http://www.focus-news.net/news/2018/09/06/2564048/nachalnikat-na-frenskata-armiya-fransoa-lyokoantr-gotovi-sme-da-udarim-siriya-ako-badat-izpolzvani-himicheski-orazhiya.html", "text": "Началникът на генералния щаб на френските въоръжени сили генерал Франсоа Льокоантр заяви в четвъртък, че силите му са подготвени да нанесат удари над сирийски цели, ако бъдат използвани химически оръжия по време на очакваната правителствена офанзива за превземане на северната сирийска провинция Идлиб, предава  Reuters . \r\nРусия, която е съюзник на сирийския президент Башар Асад, поднови въздушните си нападения срещу бунтовниците в Идлиб във вторник, след седмици на бомбардировки от проправителствените сирийски сили. \r\n„Готови сме да ударим, ако отново бъдат използвани химически оръжия“, заяви Льокоантр пред малка група журналисти. „Тези удари могат да бъдат извършени и на национално ниво, но в наш интерес е да го направим с колкото можем повече партньори“. \r\nФренският генерал добави, че очаква последните клетки на съпротива на „Ислямска държава“ в Сирия и Ирак да бъдат победени до края на ноември.  Йонислав Дочев", "date": "2018.09.06", "title": "Началникът на френската армия Франсоа Льокоантр: Готови сме да ударим Сирия, ако бъдат използвани химически оръжия"}
{"url": "http://www.focus-news.net/news/2018/09/06/2564068/reuters-ayatolah-ali-hameney-zayavi-che-sasht-i-izrael-vodyat-mediyna-voyna-za-da-obezkurazhat-irantsite.html", "text": "Иранският върховен лидер аятолах Али Хаменей обвини САЩ и Израел за това, че водят медийна война, за да обезкуражат иранските граждани, предава  Reuters , като се позовава на държавната телевизия на Иран. \r\n„Целта на тази медийна война е да се създаде тревога… и песимизъм сред населението един към друг и към властите и да се преувеличат икономическите проблеми в главите на хората“, заяви Хаменей. \r\n„Според нашето разузнаване, американските и ционистките (израелски) шпионски агенции, финансирани от супер богатите в нашия регион, са установили организация за тази медийна война и сериозно планират и се опитват да заразят умовете на нашата общност“, добави той.  Йонислав Дочев", "date": "2018.09.06", "title": "Reuters: Аятолах Али Хаменей заяви, че САЩ и Израел водят медийна война, за да обезкуражат иранците"}
{"url": "http://www.focus-news.net/news/2018/09/06/2564067/edi-rama-ne-si-struva-da-se-zanimavash-s-onezi-koito-byagat-ot-parlamenta.html", "text": "Министър-председателят на Албания Еди Рама чрез социалните мрежи реагира на обвиненията на опозицията във връзка с престъпността в северния град Шкодра, посочвайки че полицейската статистика ясно говори за ангажимента на властта в борбата с престъпността в страната, предава скопският телевизионен канал  „Сител“ . \r\nСпоред него не си струва да се занимаваш с думите на някой, който бяга от парламента, „за да води политика с престъпността от град в град“. \r\n„Истината на цифрите за престъпността и резултатите на полицията в изминалите години в Шкодра ясно говорят. Днес държавната полиция отново говореше с дела. Не си струва да се занимаваш с думите на някой, който бяга от парламента, за да води политика с престъпността от град на град“, написа Рама.  Йонислав Дочев", "date": "2018.09.06", "title": "Еди Рама: Не си струва да се занимаваш с онези, които бягат от парламента"}
{"url": "http://www.focus-news.net/news/2018/09/06/2564064/prof-petko-petkov-istorik-parvata-organizatsionna-proyava-na-komitetite-edinstvo-e-podkrepata-na-kresnensko-razlozhkoto-vastanie.html", "text": "Първата организационна проява на комитетите „Единство“ е подкрепата на Кресненско-Разложкото въстание за присъединяване на останали под чужда власт български земи. Това каза в предаването „Царевград Търнов – славата и величието на България“ на  „Радио Фокус“  историкът проф. Петко Петков. Той посочи, че в организацията на провеждането на въстанието от октомври 1878 година, имат намеса комитетите „Единство“, както и техният виден представител, търновецът Стефан Стамболов. „Има достатъчно много исторически изследвания за Съединението и предисторията му, благодарение на които мои колеги историци и летописци на това събитие, са описали първите прояви на недоволство и стремеж за национално обединение, особено след Берлинския договор. Още по предварителния Санстефански мир, части от българското землище, признати за такива, включени в екзархията, в българските вилаети по време на Цариградската конференция, са извадени от Княжество България, но реакцията за загубата на Нишкия край и Северна Добруджа не е толкова остра. Докато след Берлинския договор превръщането на Източна България, макар, и в автономна със значителна административна самостоятелност, се приема не като положителен жест, че се създава една втора българска държавица, а по-скоро като несправедливост. Затова още през лятото на 1878 година по едно и също време в Търново и Пловдив се формират такива сдружения, предимно от хора с комитетско минало“, посочва Петко Петков. По думите му, не случайно в Търново един от инициаторите за създаването на първия комитет „Единство“ е старият водач на революционната емиграция Любен Каравелов, който по това време пребивава в старата столица.  Изявени дейци на легалното и революционно движение за освобождение, повдигат въпроса, как в новите условия да се работи за присъединяване на останалите извън държавата български земи, именно затова и комитетите се наричат така. „Оттук тръгва идеята и такива комитети се създават в почти всички градчета в Княжеството. От друга страна в Източна Румелия също има комитети, създадена е организационна мрежа и това е първоначалната мрежа, върху която по-късно тайният комитет на Захари Стоянов изгражда своята подготовка за акта на Съединението“, допълни проф. Петков. \r\nПо думите му, е естествено импулсът за обединение да дойде именно от Търново, което по онова време се усеща като историческата и духовна столица на България. \r\nМария НЕДЕВА", "date": "2018.09.06", "title": "Проф. Петко Петков, историк: Първата организационна проява на комитетите „Единство“ е подкрепата на Кресненско-Разложкото въстание"}
{"url": "http://www.focus-news.net/news/2018/09/06/2564069/dots-d-r-petar-nenkov-voenen-istorik-sled-osvobozhdenieto-mayor-raycho-nikolov-se-narezhda-sred-dostoynite-stroiteli-na-nova-balgariya.html", "text": "След Освобождението майор Райчо Николов се нарежда сред достойните строители на Нова България. Това каза за  Радио „Фокус“ – Пловдив  военният историк доц. д-р Петър Ненков. По думите му, е неоценим приносът на Райчо Николов в създаването на войската ни. „Негово дело е първият български военен устав, известен като „Закон за българските войници“, отпечатан през 1877 година в Плоещ в печатницата на Асен Д. Паничков. Той става привърженик на Либералната партия. Това, което го води, е мечтата му за освобождението на Македония и Съединението на България“, каза Ненков. \r\nВоенният историк разказа, че майор Райчо Николов е роден на 1 юни 1840 година в село Райковци, Великотърновско. „Семейството му живее в крайна мизерия. На 9 години остава пълен сирак и започва да работи като чирак в Търново. След това решава да си потърси късмета в Русе. Няма никакви пари и изминава целия път пеша. Когато пристига в града, е толкова прегладнял, изморен и окъсан, че мнозина го взимат за просяк. Приютява го местният търговец Васил Кожухарина. Момчето обитава долния етаж на дома, където има обособена кръчма. В нея то неволно дочува разговор между турски офицери, които обсъждат подготвяно нападение през Дунава срещу руските войски, разположени в Гюргево. Райчо запомня внимателно всички подробности и стратегически планове на врага. Когато момчето споделя с Кожухарина какво е дочуло от турските офицери, той го насърчава в храброто му намерение да съобщи наученото на братушките. За целта Райчо решава да преплува Дунав и да предупреди руското командване за плана на турците. Той е едва 14-годишен и не умее да плува добре. Затова под мишниците си завързва кратунки, които да му помагат да не потъне в реката, преди да се хвърли във водите й. На няколко пъти едва не се удавя, заради мрака и тинята. Турски гранични патрули стрелят по него, но въпреки всичко успява да достигне успешно отсрещния бряг, премръзнал и силно изтощен. Там е посрещнат от руски разузнавачи, на които предава ценните сведения“, разказа доц. д-р Петър Ненков и добави, че за смелостта му император Николай І го награждава с дворянско звание и с шанса да учи във Втори кадетски корпус в Петербург, а княз Горчаков го награждава с медал „За усърдие“. Подвигът му така впечатлява руските генерали, че императорът изпраща и парична награда на смелото момче. \r\n„По-късно малкият герой се дипломира във военното училище с пълно отличие и става офицер в руската армия. След завършване на военното си обучение през 1859 година той служи в Кексхолмския гренадирски полк на Трета гвардейска пехотна дивизия и получава първото си офицерско звание – прапоршчик. Заедно с полка си служи във Варшава. След сражението с полските въстаници при село Рженотек през 1865 година получава орден „Света Ана“- ІV степен, а година по-късно достига званието поручик. През 1866 година Райчо Николов е назначен за отряден офицер в Завиходанската бригада на пограничната стража в Кишинев. Близостта му до родината го окриля и в писмо до свой близък приятел той споделя: „Утешава ме положението, че съм вече сред мои братя сънародници. Тук ще ме погълнат надеждите по бащинията и ще гледам да не падам духом. Душата ми изгаря за Балкана“.  През 1871 година е назначен за отряден офицер в Кубейската бригада, а през 1872 година е произведен в чин капитан. Служебният му успех се съпътства и от радост в личен план“, посочи военният историк. \r\nДоц. д-р Петър Ненков разказа още, че Райчо Николов свързва живота си с Екатерина Дечева, като му се ражда и първата дъщеря – Александра. През 1873 година Райчо Николов се уволнява от действителната военна служба и се отдава изцяло на българското освободително дело. В своите писма свидетелства, че се запознава с Христо Ботев през юни 1875 година. „Заедно с Ботев и Филип Тотю се включва в подготовката на Априлското въстание. След неговото потушаване, използвайки познанството си с брата на руския император, Райчо Николов се среща с Александър II и му разказва за извършените от турците зверства. През юли 1876 година смелият българин участва като доброволец в Сръбско-турската война. За проявения си героизъм е произведен в чин майор в сръбската войска и награден със сръбския орден „Такова“. По време на Руско-турската освободителна война Райчо Николов става командир на Първа рота от Четвърта дружина на Българското опълчение. За проявен героизъм при защитата на Шипка през август 1877 година е награден отново с орден „Св. Ана“ – І степен“, посочи военният историк. \r\nТони МИХАЙЛОВ", "date": "2018.09.06", "title": "Доц. д-р Петър Ненков, военен историк: След Освобождението майор Райчо Николов се нарежда сред достойните строители на Нова България"}
{"url": "http://www.focus-news.net/news/2018/09/06/2564071/sport-gergana-topalova-otpadna-ot-aliants-kap.html", "text": "Българката Гергана Топалова отпадна във втория кръг на тенис турнира на ITF „Алианц Къп“, който се провежда в София. Тя отстъпи с 2:6, 2:6 пред поставената под номер 7 в основната схема Марина Мелникова от Русия. Топалова беше последният български участник на турнира, след като всички други състезателки, участващи на сингъл и двойки, загубиха мачовете си още вчера.", "date": "2018.09.06", "title": "Спорт: Гергана Топалова отпадна от „Алианц Къп“"}
{"url": "http://www.focus-news.net/news/2018/09/06/2564072/ministar-temenuzhka-petkova-shte-uchastva-v-energiyniya-forum-na-yugoiztochna-evropa-v-solun.html", "text": "Министърът на енергетиката Теменужка Петкова ще участва в енергийния форум на Югоизточна Европа на 7 и 8 септември в град Солун, Гърция. Това съобщиха от пресцентъра на  Министерство на енергетиката .  \r\nНа събитието се очаква да присъстват енергийните министри на страните от Югоизточна Европа, Държавата Израел и Египет. Ще бъде обсъдено развитието на регионалния енергиен пазар и в частност бъдещето на природния газ в Югоизточна Европа. Форумът се организира от Американо-гръцката търговска камара, Атлантическия съвет и Гръцката асоциация за енергетика и икономика.", "date": "2018.09.06", "title": "Министър Теменужка Петкова ще участва в енергийния форум на Югоизточна Европа в Солун"}
{"url": "http://www.focus-news.net/news/2018/09/06/2564070/gd-granichna-politsiya-intenziven-e-trafikat-na-granichnite-punktove-sas-sarbiya-turtsiya-gartsiya-i-rumaniya.html", "text": "Интензивен е трафикът на граничните пунктове със Сърбия, Турция, Гърция и Румъния. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 14.00 часа. На българо-сръбската граница трафикът на ГКПП „Калотина“ трафикът е интензивен на изход за леки автомобили. На българо-гръцката граница трафикът интензивен на изход за леки автомобили на ГКПП „Кулата“ и ГКПП „Маказа“. На българо-турската граница на ГКПП „Капитан Андреево“ трафикът е интензивен на изход за товарни автомобили, на ГКПП „Лесово“ трафикът е интензивен на изход за леки автомобили. На българо-румънската граница на ГКПП „Дунав мост“, ГКПП „Дунав мост 2“ и ГКПП „Кардам“ трафикът е интензивен на изход за товарни автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.09.06", "title": "ГД „Гранична полиция“: Интензивен е трафикът на граничните пунктове със Сърбия, Турция, Гърция и Румъния"}
{"url": "http://www.focus-news.net/news/2018/09/06/2564074/afp-donald-tramp-pohvali-kim-chen-un-shte-se-spravim-zaedno.html", "text": "Президентът на САЩ Доналд Тръмп похвали севернокорейския лидер Ким Чен-ун в четвъртък за това, че е изразил увереност в него и заяви, „Ще се справим заедно“, предава  AFP . \r\n„Ким Чен-ун от Северна Корея е изразил „непоколебима вяра в президента Тръмп“. Благодаря на председателя Ким. Ще се справим заедно“, написа Тръмп в социалната мрежа „Туитър“.  Йонислав Дочев", "date": "2018.09.06", "title": "AFP: Доналд Тръмп похвали Ким Чен-ун: „Ще се справим заедно“"}
{"url": "http://www.focus-news.net/news/2018/09/06/2564075/podp-lazar-grozdanov-soszr-peshtera-balgariya-e-silna-kogato-upravlyavashti-i-narod-varvyat-v-edna-posoka.html", "text": "България е силна, когато управляващи и народ вървят в една посока. Това каза за предаването „За честта и славата на България“ на  Радио „Фокус“  подполковник Лазар Грозданов, зам.-председател на Общинския съвет офицерите и сержантите от запаса и резерва в Пещера по повод отбелязването на 133  години от Съединението на Княжество България и Източна Румелия. Жителите на общината посрещат вестта за този акт с песен на уста и призива „Да живее Съединението“, каза още той. След тази паметна дата, именно войска е тази, която защитава Съединението при последвалата Сръбско-българската война според подполковник Лазар Грозданов.  \r\n„В Пещера вестта за Съединението идва още същия ден със звъна на камбаните от трите църкви – Св. Димитър, Св. Петка и Св. Богородица. Въодушевени нашите деди спонтанно изпълват площада пред общината, където кметът Димитър Гьошев обявява акта на Съединението. Народът изпада в екстаз, а в двора на църквата Св. Димитър свещеници от трите църкви отслужват молебен за успокоение на душите на загиналите пещерци. Вестта за позицията на руския император, че признава Съединението, но без Александър Батенберг, внася разочарование в Пещера. Това е повод кметът на града да свика митинг, на който е приет митинг, на който е приета резолюция Великите сили, че пещерци приемат акта на Съединението и са против възстановяване статуквото от Берлинския конгрес за Източна Румелия“, каза още подполковник Лазар Грозданов. Той напомни, че имената на загиналите в последвалата Сръбско-българска война от община Пещера са изписани на паметниците на загиналите във войните за национално обединение. Днес, 133 години след Съединението, тези знаци от историята са свидетелства, че гражданите на Пещера имат своя принос, за да я има днес България, каза още подполковник Грозданов.", "date": "2018.09.06", "title": "Подп. Лазар Грозданов, СОСЗР – Пещера: България е силна, когато управляващи и народ вървят в една посока"}
{"url": "http://www.focus-news.net/news/2018/09/06/2564073/stefan-shivachev-rim-plovdiv-saedinenieto-e-prodalzhenie-na-duhovniya-podem-na-balgarite-ot-epohata-na-vazrazhdaneto.html", "text": "Съединението на Княжество България с Източна Румелия е естествено продължение на духовния подем на българите от епохата на Възраждането. Това каза за  Радио „Фокус“  директорът на Регионалния исторически музей - Пловдив Стефан Шивачев и обясни, че Съединението е трябвало да бъде само първият етап от обединението на всички части на България, разпокъсани от Берлинския конгрес. \r\n„Тази национално-обединителна програма, която се изправя пред българите веднага след Берлинския конгрес, може да бъде осъществена поетапно. Обсъждат се два варианта за първия етап: единият от тях е Македония и Одринско да се присъединят към Източна Румелия като една автономна българска провинция, след което на втория етап да се пристъпи към съединение с Княжеството. Малко по-късно, се избистря по-реалистичната първа стъпка на национално-обединителната програма – обединението на Княжеството и на Източна Румелия, за да се достигне до този идеал всички българи да живеят в едно отечество.“ \r\nВъпреки че българите от Източна Румелия са живели в много по-голямо благоденствие в сравнение със сънародниците си в Княжеството, те са останали верни на идеала за Обединена България, поясни Стефан Шивачев и допълни, че това е продължение на феномена на Априлското въстание – хората жертват имот и семейство в името на възраждането на българската държава.", "date": "2018.09.06", "title": "Стефан Шивачев, РИМ – Пловдив: Съединението е продължение на духовния подем на българите от епохата на Възраждането"}
{"url": "http://www.focus-news.net/news/2018/09/06/2564077/ivitsa-dachich-prishtina-e-glavnata-prechka-pred-kompromisnoto-reshenie.html", "text": "Прищина е главната пречка да се стигне до компромисно решение, заяви в четвъртък министърът на външните работи на Сърбия Ивица Дачич, добавяйки че не се знае какво може да се очаква от петъчния диалог в Брюксел между президентите на Сърбия и Косово, Александър Вучич и Хашим Тачи, предава скопското електронно издание  „Курир“ . \r\nДачич заяви за белградския телевизионен канал „Първи“, че в „Прищина властва политическата агония и Европа и светът призовават да се стигне до споразумение и законово обвързваща спогодба, а косовските власти са главната пречка за това“. \r\nСръбският дипломат добави, че международната общност постоянно говори за компромисно решение, но когато Сърбия направи предложение за такова, поддръжниците на косовската независимост изразяват грижа за зачитането на териториалния принцип. \r\n„Ясно казвам на всички – вие сте лицемери“, заяви Дачич, добавяйки че не знае какво може да се очаква от диалога в петък в Брюксел. \r\nТой напомни, че „договорът за трайно решение трябва да бъде направен бързо, поради което са насрочени и тези срещи“ и добави, че в Прищина не желаят да говорят за една, втора, трета тема и че не знаят всъщност за какво искат да говорят. \r\nКакто Дачич повтори, той е сигурен само в едно – а това е, че в Брюксел няма да се разговаря за двете опции, които се споменават, а това са опцията на Прищина, която смята, че цяло Косово трябва да бъде независимо и че Сърбия трябва да го признае, и втората опция, според него, е тази на косовската автономия в рамките на Сърбия. \r\n„Нито една от тези две теми няма да бъде предмет на тези разговори. Нито Прищина, Нито Белград желаят да говорят за това. Ако се иска договор, трябва да се направи компромис“, смята първият дипломат на Сърбия.  Йонислав Дочев", "date": "2018.09.06", "title": "Ивица Дачич: Прищина е главната пречка пред компромисното решение"}
{"url": "http://www.focus-news.net/news/2018/09/06/2564079/elena-aleksandrova-rim-blagoevgrad-za-sazhalenie-balgarskiyat-natsionalen-vapros-ostava-nereshen-sled-saedinenieto-na-knyazhestvo-balgariya-i-iztochna-rumeliya.html", "text": "За съжаление, българският национален въпрос остава нерешен след Съединението на Княжество България и Източна Румелия. Това каза за  Радио „Фокус“ – Пирин  Елена Александрова, историк и уредник в Регионален исторически музей – Благоевград, по повод 133-тата годишнина от обединението на Княжество България и Източна Румелия. По думите ѝ това се дължи на факта, че голяма част от българските земи не са присъединени към свободното българско отечество. „След Съединението на Княжество България с Източна Румелия българската държава вече има по-сериозни възможности и претенции първо да защитава правата на българското население в Македония и Одринско, а и да настоява за реформи по член 23/62 от Берлинския договор“, каза още Александрова. \r\nВ този период Българската държава вече има и политическа, и икономическа, но и по-голяма военна мощ, за да подкрепи своите останали под Османска власт събратя. „Въпреки останалият нерешен български национален въпрос и нереализираното въстание непосредствено след Съединението, всичко това дава основание на жителите в Пиринска Македония да продължат борбата си, за да могат да извоюват своето освобождение, което става факт едва през 1912 година“, посочи Александрова. Тя отбеляза, че борбите за национално обединение продължават много дълго, защото след Берлинския договор българския народ никога не се отказва от идеята за национално обединение. „След като през лятото на 1878 година етническите български територии бива разпокъсани става ясно, че на по-късен етап ще се водят борби за обединяването им. Първите контакти в тази посока между източнорумелийската общественост и интелигенция и тази в Княжество България започва още през 1880 година. Съвместните действия на обществеността в двете териториални части продължават и през следващите няколко години. Но историческата обособеност на Балканите и в Европа не предполага някакви по-решителни действия в тази посока“, подчерта Александрова. Тя уточни, че  нито една от Великите сили не желае да се нарушава статуквото на Берлинския конгрес. „За определен период от време идеята за Съединението заглъхва, за да избуби отново през 1884 година, а през 1885 година да се превърне от мечта в реалност“, допълни Александрова. \r\nЛивия НИНОВА", "date": "2018.09.06", "title": "Елена Александрова, РИМ – Благоевград: За съжаление, българският национален въпрос остава нерешен след Съединението на Княжество България и Източна Румелия"}
{"url": "http://www.focus-news.net/news/2018/09/06/2564076/ivanka-deleva-regionalen-istoricheski-muzey-burgas-saedinenieto-na-knyazhestvo-balgariya-s-iztochna-rumeliya-e-vazhno-sabitie-tay-kato-e-izvarsheno-po-zhelanie-i-iztsyalo-po-initsiativa-na-naroda.html", "text": "Съединението на Княжество България с Източна Румелия е важно събитие, тъй като е извършено по желание и изцяло по инициатива на народа. Това каза за  Радио „Фокус“ – Бургас  Иванка Делева от Регионален исторически музей – Бургас. По думите ѝ всички, участващите в това събитие, са сами по себе си личности, чиято история заслужава да се познава. \r\n„Като започнем от водача Захари Стоянов, неговите помощници Димитър Ризов, майор Райчо Николов, Данаил Николаев – всички те са на възраст между 35 и 45 години, но вече са изживели доста смислено своя живот“, каза още Делева. Тя добави, че събитието се е случило в едно време на много затруднена комуникация –  единствено чрез телеграми, но обединеността на народа е била причина за успеваемостта на действията им. \r\n„Можело е и да не се извърши Съединението – Източна Румелия е можела да продължи да съществува като малка просперираща държава, но това, че много българи живеят извън пределите на родината си, стои в народната памет като недовършено дело. Причините за Съединението и за последвалите участия в Балканските войни и в Елинденско-Преображенското въстание са стремеж към националният идеал за обединение на всички българи“, посочи още Делева.  Тя каза още, че  по онова време българският народ е бил все още млад и не е бил обременен и опетнен от политическите сенки и страсти, които съпътстват последвалите години и поради това делото на българите от онова време толкова значимо. \r\nМария ГЕОРГИЕВА", "date": "2018.09.06", "title": "Иванка Делева, Регионален исторически музей – Бургас: Съединението на Княжество България с Източна Румелия е важно събитие, тъй като е извършено по желание и изцяло по инициатива на народа"}
{"url": "http://www.focus-news.net/news/2018/09/06/2564078/krastyu-manchev-obshtobalgarski-komitet-vasil-levski-predi-133-godini-mazhe-ot-selo-golyamo-konare-formirat-edna-ot-nay-golemite-cheti-v-borbata-za-saedinenieto.html", "text": "Преди 133 години село Голямо Конаре изпраща 326 мъже, които формират една от най-големите чети, хвърлила се в борбата за Съединението. Това каза за предаването „За честта и славата на България на  Радио „Фокус“  Кръстю Манчев от Съединение, председател на Общобългарския комитет „Васил Левски“ в града. Манчев припомни, че тържествата в град Съединение започнаха през вчерашния ден с ритуал за издигане на знамената на Република България, на Община Съединение и на Европейския съюз. Освен това, в града е била отбеляза и 165-ата годишнина от рождението на Петър Шилев – подпредседател на Голямоконарския революционен комитет за Съединението на България. На площад „Съединение“ многобройните гости от цялата страна са се насладили на възстановка на историческото събитие, разиграло се в село Голямо Конаре преди 133 години. Включително е бил пресъздаден моментът от провъзгласяването на Съединението в Пловдив, отбеляза Манчев. „След това започна официалната част. Тържествено слово произнесе кмета на Общината Атанас Балкански, след което председателят на Народното събрание Цвета Караянчева проследи участието на Голямо Конаре в историческото събитие. Тя поздрави всички жители и гости на града по случай 133 години от Съединението на България“, разказа Кръстю Манчев. Той добави, че в град Съединение от дълги години съществува музейна сбирка, в която се съхраняват вещи от участниците в Съединението. За съжаление, продължи Манчев, голяма част от реликвите са изчезнали. Той отчете и приноса на учителите от учебните заведения в града не само по време на честванията на празника, но и като цяло за съхраняването на българския дух и предаването му на младите поколения.", "date": "2018.09.06", "title": "Кръстю Манчев, Общобългарски комитет „Васил Левски“: Преди 133 години мъже от село Голямо Конаре формират една от най-големите чети в борбата за Съединението"}
{"url": "http://www.focus-news.net/news/2018/09/06/2564065/tass-angela-merkel-saobshti-che-e-obsadila-s-vladimir-putin-i-redzhep-erdogan-situatsiyata-v-idlib.html", "text": "Канцлерът на Германия Ангела Меркел заяви, че е обсъдила с президентите на Русия и Турция, Владимир Путин и Реджеп Тайип Ердоган, ситуацията в Сирия и в частност в провинцията Идлиб, предава  ТАСС , като се позовава на интервю на германския лидер за телевизионните канали „RTL“ и „N-TV“. \r\n„Длъжни сме да не допуснем хуманитарна катастрофа в Идлиб, това е важна задача“, подчерта Меркел. „Говорих за това с Ердоган и Путин“, добави тя. \r\nСпоред нея обстановката в сирийската провинция Идлиб е двусмислена, тъй като там има радикални групировки, с които международните играчи трябва да се борят, но от друга страна, трябва да се защити и мирното население.  Йонислав Дочев", "date": "2018.09.06", "title": "ТАСС: Ангела Меркел съобщи, че е обсъдила с Владимир Путин и Реджеп Ердоган ситуацията в Идлиб"}
{"url": "http://www.focus-news.net/news/2018/09/06/2564083/mariya-novakova-darzhaven-arhiv-vidin-kato-vanshen-ministar-iliya-tsanov-podpisva-tophanenskiya-akt-s-koyto-se-priznava-saedinenieto.html", "text": "Видинчанинът Илия Цанов, като външен министър, подписва Топханенския акт, с който се признава Съединението. Това каза за  Радио „Фокус“ – Видин  Мария Новакова от Държавен архив-Видин. Тя посочи, че Илия Цанов става външен министър след Сръбско българската война  от 1885 г. в кабинета на Петко Каравелов. „Топханенският акт, подписан на 24 март 1886 година, е споразумение между Османската империя и посланиците на Великите сили – гаранти на Берлинския договор (Русия, Австро-Унгария, Германия, Великобритания, Франция и Италия), с който се легитимира  Съединението на Княжество България и Източна Румелия“, обясни Мария Новакова. „Това е била изключително трудна задача за Илия Цанов. В свои записки той посочва, че е трябвало да разговаря с представителите на Великите сили и да ги убеждава поотделно колко е важно да се признае Съединението. Взимал е решения сам, не е получавал указания от Петко  Каравелов и от княза“, коментира тя и посочи, че е имало различни варианти за подписването на споразумението, а Илия Цанов е трябвало да избере този, който най-добре защитава българските интереси. „Настоява за оттеглянето на сръбските войски от Видинско и за оставането на български войски в Пирот като гаранция за дължимото военно обезщетение. Негови са думите – за Видин и окръга му и чисто българските места в Македония, България е готова да жертва и последния гражданин и сантим. Заслуга на Илия Цанов е включването на Бургас и околията му в пределите на България, както и отпадането на правото на султана да изпраща войски в страната при размирици“, посочи Мария Новакова. Тя допълни, че Илия Цанов, който е потомък на Шишмановия род по майчина линия, е застигнат от  политически репресии, арестуван е  заедно с Петко Каравелов е хвърлен в затвора Черната джамия. Делото му е обругано, а заслугите му към България – отречени. Завършва живота си на 14 март 1901 г. в София. \r\nПрез 2016 година с решение на Общинския съвет във Видин Илия Цанов е удостоен посмъртно със званието „почетен гражданин“. С този акт се отдава дължимото на човека, държавника, правника и дипломата Илия Цанов – достоен син на Видин и на България. \r\nАнна ЛОЗАНОВА", "date": "2018.09.06", "title": "Мария Новакова, Държавен архив -Видин: Като външен министър Илия Цанов подписва Топханенския акт, с който се признава Съединението"}
{"url": "http://www.focus-news.net/news/2018/09/06/2564080/afp-rusiya-zayavi-che-obvineniyata-na-velikobritaniya-kam-kremal-za-otravyaneto-na-sergey-skripal-sa-neprimelivi.html", "text": "Москва заяви в четвъртък, че твърденията на Великобритания, че Кремъл носи основната отговорност за нападението с невропаралитичния газ „Новичок“ над бившия руски агент Сергей Скрипал в Солзбъри, са „неприемливи“, предава  AFP . \r\n„За нас всякакъв вид обвинения към руското ръководство са неприемливи“, заяви говорителят на Кремъл Дмитрий Песков пред журналисти. \r\n„Нито висшестоящото ръководство на Русия, нито тези под тях, нито пък който и да е друг официален представител, имат нещо общо със събитията в Солзбъри“, добави той.  Йонислав Дочев", "date": "2018.09.06", "title": "AFP: Русия заяви, че обвиненията на Великобритания към Кремъл за отравянето на Сергей Скрипал са „непримеливи“"}
{"url": "http://www.focus-news.net/news/2018/09/06/2564082/ivanka-deleva-regionalen-istoricheski-muzey-burgas-sled-1885-godina-burgas-zapochva-vazhodyashtoto-si-razvitie.html", "text": "След 1885 година Бургас започва възходящото си развитие. Това каза за  Радио „Фокус“ – Бургас  Иванка Делева от Регионален исторически музей – Бургас. По думите ѝ на този ден в Бургас Съединението на Княжество България с Източна Румелия е отбелязано в заповедна книга на Общината от секретаря само с едно изречение: „Съединението стана!“. „Явно е бил доста делови човек. Началникът на гарнизона, от своя страна, е взел телеграмата и е излязъл на кон, за да обиколи главните улици на града и да извести за важното събитие, тъй като по онова време Бургас все още е бил в пределите на Източна Румелия“, каза още Делева. Тя добави, че в деня е бил извършен тържествен молебен, а събитието е посрещнато с много празненства и музика от страна на жителите на Бургас. „По това време префект или областен управител е Иван Цанков, който още от Априлското въстание е деец за Освобождението на България. Областта е била смесена откъм население – имало е българи, мюсюлмани, арменци, евреи, цигани и други“, посочи още Делева. \r\nМария ГЕОРГИЕВА", "date": "2018.09.06", "title": "Иванка Делева, Регионален исторически музей – Бургас: След 1885 година Бургас започва възходящото си развитие"}
{"url": "http://www.focus-news.net/news/2018/09/06/2564087/dots-d-r-andrey-kehayov-yuemf-narastvashtiyat-interes-kam-yugoiztochno-evropeiskiya-meditsinski-forum-pokazva-che-toy-e-neobhodim.html", "text": "Нарастващият интерес към Югоизточно-европейския медицински форум показва, че той е необходим. Това каза доц. д-р Андрей Кехайов, президент на Югоизточно-европейския медицински форум (ЮЕМФ), по време на откриването на научната част на Деветия международен медицински конгрес, предаде репортер на  Агенция „Фокус“.  Доц. Кехайов отбеляза, че в тазгодишното издание на конгреса участват близо 400 лекари от България, Сърбия, Латвия, Македония, Беларус, Русия, Румъния, Гърция, Словения и др., както и делегации от Германия, Белгия и Япония.  „Ще имаме над 60 лектори от 20 страни и възможност да чуем интересни и актуални презентации, да обсъдим новостите в различни направления на медицината“, посочи той. По думите му предстои и приемането на още три страни към ЮЕМФ, което прави форума един от най-значимите в Европа.  \r\nЮгоизточно-европейският медицински форум (ЮЕМФ) провежда своя Девети международен медицински конгрес в Баня Вручица, Теслич, Република Сръбска, Босна и Херцеговина, в периода 6-9 септември 2018 г. Конгресът се организира в сътрудничество с Асоциацията на Лекарите на Република Сръбска, Босна и Херцеговина. Основни теми на научната програма са: сърдечно съдови заболявания/хипертония и свързани с нея нарушения; хирургия/детска хирургия; репродуктивно здраве; онкология; диабет; неврология и психиатрия – психична травма и болести; масови незаразни болести и спешни състояния. В рамките на форума ще се проведе кръгла маса на теми: „Организация и проблеми на здравеопазването в страните от Югоизточна Европа” и „Етика и морал на медицинската професия”. Сред официалните гости са президентът на Световна медицинска асоциация д-р Йошитаке Йококура и министърът на здравеопазването на Република Сръбска, Босна и Херцеговина.  Югоизточно-европейският Медицински Форум (ЮЕМФ) е основан през 2005г. от медицински организации от Албания, България, Гърция и Македония като сдружение на лекарски организации от страните от Югоизточна Европа – съседни държави със сходни проблеми в системите на здравеопазването. Впоследствие към ЮЕМФ се присъедининяват медицински асоциации от Словения, Босна и Херцеговина, Черна гора, Украйна, Грузия, Казахстан, Беларус, Узбекистан, Азербайджан, Молдова и Чешката република. Президент на ЮЕМФ е доц. д-р Андрей Кехайов – председател на Сдружение „Български лекар”, вицепрезиденти са проф. д-р Павел Поредош – бивш председател на Словенска Медицинска Асоциация, д-р Олег Мусий – член на Върховната Рада на Украйна и председател на Украинска Медицинска Асоциация, и проф. д-р Гиа Лобзханидзе – председател на Грузинска Медицинска Асоциация, генерален секретар е д-р Стилянос Антипас, Атина, Гърция. Целта на организацията е да насърчава партньорството между представителите на медицинската професия от страните-членки; да бъде форум за обсъждане на проблемите в здравеопазването и изнамирането на решения; да улеснява обмяната на опит, да укрепва връзките и да разработва общи подходи в целия спектър на дейност на медицинските организации; да допринася за продължаващото медицинско образование посредством медицински конгреси и други форми на съвместна дейност; да подпомога членовете за подобряване на тяхната медицинска и управленска квалификация; да установява контакти и партньорство с други международни организации.   \r\nВесела АЛЕКСАНДРОВА", "date": "2018.09.06", "title": "Доц. д-р Андрей Кехайов, ЮЕМФ: Нарастващият интерес към Югоизточно-европейския медицински форум показва, че той е необходим"}
{"url": "http://www.focus-news.net/news/2018/09/06/2564081/haskovo-s-polagane-na-ventsi-i-tsvetya-pred-pametnika-na-neznayniya-voin-v-grada-byaha-otbelyazani-133-godini-ot-saedinenieto-na-balgariya.html", "text": "Тържествен ритуал по повод 133 години от Съединението на България се проведе днес в Хасково. Това съобщиха от пресцентъра на  Общината . Венци и цветя пред паметника на Незнайния воин поднесоха кметът Добри Беливанов, областният управител Станислав Дечев, народните представители Евгения Ангелова и Никола Динков, командирът на хасковското военно формирование подп. Николай Александров, общински съветници, представители на официална делегация от побратимения на Хасково руски град Шатура водени от зам.-кмета Вячеслав Вячеславович, представители на политически и патриотични организации, граждани. В ритуала участваха Духовия оркестър към Общината и военнослужещи от хасковското поделение. \r\nВ словото си кметът Добри Беливанов заяви: „Нека е вечен споменът за святото дело на всички отдали живота си за вярата в доброто на обединена независима и благоденстваща България. Нека винаги се уповаваме и изпълваме със съдържание максимата „Съединението прави силата“!“ \r\nОбщина Хасково раздаде 1000 национални флага на присъстващите на площада граждани.  \r\nПразничната програма продължи с изпълнения на Народния оркестър към Общината със солист Елена Беделева и Танцов ансамбъл „Южняци“.", "date": "2018.09.06", "title": "Хасково: С полагане на венци и цветя пред паметника на Незнайния воин в града бяха отбелязани 133 години от Съединението на България"}
{"url": "http://www.focus-news.net/news/2018/09/06/2564088/silistra-70-godishna-zhena-e-postradala-sled-kato-e-padnala-ot-balkona-si.html", "text": "Вчера в 16.30 часа, излизайки на балкона, 70-годишна жена е паднала от него, заедно с челния парапет. Това съобщиха за  Агенция „Фокус“  от  ОДМВР-Силистра . Балконът се намира на 4-тия етаж на сградата, в която тя живее. Той не се е срутил, само е изпаднал челният парапет, заедно с възрастната жена. Под жилищната сграда е имало градинка със растения, върху които тя е паднала и това значително е омекотило удара. Пострадалата е настанена в болница със счупена ръка и подбедрица, без опасност за живота.  \r\nДаяна ДЮЛГЕРОВА", "date": "2018.09.06", "title": "Силистра: 70-годишна жена е пострадала, след като е паднала от балкона си"}
{"url": "http://www.focus-news.net/news/2018/09/06/2564089/sport-didie-deshan-zayavi-che-e-razocharovan-ot-izbora-na-kandidati-za-nay-dobar-igrach-na-fifa.html", "text": "Националният селекционер на световния шампион Франция Дидие Дешан заяви, че е разочарован от избора на ФИФА за тримата футболисти, които ще участват за приза „Най-добър играч на годината“. Тримата избрани са Лука Модрич, Кристиано Роналдо и Мохамед Салах. Дешан смята, че не е редно да няма нито един френски футболист, при все че отборът стана световен шампион това лято. Селекционерът посочи Антоан Гризман като най-явен пример, който освен Мондиала в Русия, спечели и Лига Европа и Суперкупата на Европа със своя клубен отбор Атлетико Мадрид.", "date": "2018.09.06", "title": "Спорт: Дидие Дешан заяви, че е разочарован от избора на кандидати за най-добър играч на ФИФА"}
{"url": "http://www.focus-news.net/news/2018/09/06/2564084/dimitar-zdravkov-kmet-na-sadovo-saedinenieto-tryabva-da-dade-sila-na-balgarskiya-narod-otnovo-da-stane-edno-tsyalo.html", "text": "Съединението трябва да даде сила на българския народ отново да стане едно цяло. Това каза за предаването „За честта и славата на България“ на  Радио „Фокус“  кметът на Садово Димитър Здравков. „Преди 133 години Садово, като част от Източна Румелия, подкрепя българската национална кауза за единна България“, поясни Здравков. По думите му, за съжаление, днес празничният дух не се усеща така, както в миналото, заради проблемите, пред които е изправена държавността и които неминуемо рефлектират върху българското население. „Надявам се да се появи някой нов обединител на народа. Говоря за народа, защото всички твърдят, че са обединители и работят за народа, но виждаме, че много са водени от некористни цели. Народът е много търпелив, но виждам, че това търпение вече се изчерпва. Говорейки с хората, усещам, че в най-скоро време нещо ще стане. Нека хората дерзаят и изчакат момента, в който ще се появи човек, способен да защити техните интереси“, коментира Димитър Здравков. Той добави, че днес липсва нова национална кауза, която да обедини народа. По думите му това е и една от причините 40 хиляди българи годишно да търсят перспективи в чужбина.", "date": "2018.09.06", "title": "Димитър Здравков, кмет на Садово: Съединението трябва да даде сила на българския народ отново да стане едно цяло"}
{"url": "http://www.focus-news.net/news/2018/09/06/2564086/d-r-vladimir-genchev-tryabva-da-badem-gordi-s-akta-na-saedinenieto-izvarshen-bez-saglasieto-na-nito-edna-ot-velikite-sili-po-onova-vreme.html", "text": "Трябва да бъдем горди с акта на Съединението, извършен без съгласието на нито една от Великите сили по онова време. Без този подвиг, днес можеше и да няма България, тъй като в бурните времена и мощните борбите на Великите сили за надмощие на Балканите, оцеляването на Княжество България е било под въпрос. Това каза за предаването „За честта и славата на България“ на  Радио „Фокус“  д-р Владимир Генчев, правнук на полковник Георги Димитров Гечев, командир на 4-ти пехотен македонски полк, а после и на 62-ри пехотен полк, взел участие в Балканската, Междусъюзническата и Първата световна война. Войниците в тези битки не са дали повод на нито една нация да ни определи като агресори, а всички дадени жертви са платили цената в името на обединението на българския народ, който да пребъде във вековете, каза още той.  \r\n„Последните 30 години доведоха до едно разделение на българите, за които свободата представлява ценност и тези, за които свободата не е ценност. За съжаление през последните години много малко внимание се отделя на възпитанието на този свободолюбив дух, който винаги е отличавал българския народ. Неслучайно на нашето хайдушко знаме са изписани думите „Свобода или смърт“ – те са поставяли свободата на най-високия пиедестал в своята ценностна система“, разказа Владимир Генчев, според когото възпитанието започва в семейството и ако не знаем историята на рода си и на държавата си, няма да можем да възпитаме в родолюбив дух идните поколения. Това е дълг на всеки от нас – да стигнем колкото е възможно по-далеч в знанието кои са корените ни, за да може да помним, да съхраним знанието и то да бъде предадено за идните векове, каза още той.", "date": "2018.09.06", "title": "Д-р Владимир Генчев: Трябва да бъдем горди с акта на Съединението, извършен без съгласието на нито една от Великите сили по онова време"}
{"url": "http://www.focus-news.net/news/2018/09/06/2564093/api-vremenno-e-ogranicheno-dvizhenieto-po-patya-montana-virove-poradi-patnotransportno-proizshestvie.html", "text": "Временно е ограничено движението по път II-81 Монтана - Вирове на изхода на Монтана в посока Лом поради пътнотранспортно произшествие. Това съобщиха от пресцентъра на   Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на служителите на \"Пътна полиция\", по обходен маршрут: III-112 Монтана-Славотин и по III-8105 Славотин- Расово и обратно.", "date": "2018.09.06", "title": "АПИ: Временно е ограничено движението по пътя Монтана – Вирове поради пътнотранспортно произшествие"}
{"url": "http://www.focus-news.net/news/2018/09/06/2564085/makfaks-makedoniya-zoran-zaev-posreshtna-yens-stoltenberg-sega-po-dobre-poznavate-skopie.html", "text": "Генералният секретар на НАТО Йенс Столтенберг пристигна в Клуба на депутатите, където беше посрещнат от министър-председателя Зоран Заев, предава македонската информационна агенция  „Макфакс“ . \r\nОще на влизането, Заев посрещна Столтенберг с думите: „Сега по-добре познавате Скопие“. \r\nСлед срещата в клуба на депутатите ще се проведе съвместна пресконференция. \r\nСтолтенберг вече се срещна с президента на страната Георги Иванов, с председателя на парламента Талат Джафери и с лидера на ВМРО-ДПМНЕ Християн Мицковски.  Йонислав Дочев", "date": "2018.09.06", "title": "„Макфакс“ (Македония): Зоран Заев посрещна Йенс Столтенберг: Сега по-добре познавате Скопие"}
{"url": "http://www.focus-news.net/news/2018/09/06/2564095/montana-edin-chovek-e-tezhko-postradal-pri-katastrofa-na-patya-lom-montana.html", "text": "Един човек е тежко пострадал при катастрофа на пътя Лом-Монтана. Това съобщиха за  Агенция „Фокус“  от пресцентъра  МВР . Катастрофата е между два леки автомобила. Сигналът за нея е подаден преди около два часа.", "date": "2018.09.06", "title": "Монтана: Един човек е тежко пострадал при катастрофа на пътя Лом-Монтана"}
{"url": "http://www.focus-news.net/news/2018/09/06/2564091/vitseprezidentat-iliyana-yotova-dlazhni-sme-da-vdahnem-nov-zhivot-na-dumata-edinenie.html", "text": "Длъжни сме да вдъхнем нов живот на думата \"единение\". Това написа вицепрезидентът на Република България Илияна Йотова в социалната мрежа  \"Фейсбук\"  по повод 133-ата годишнина от Съединението. \"Единение – това беше идеал на нашите славни герои. Днес, 133 години след Съединението на България, това е само буквосъчетание, което безвъзвратно губи от своето съдържание\", пише вицепрезидентът. \"Заради паметта на дедите ни и бъдещето на децата ни сме длъжни да вдъхнем нов живот в думата „единение“. Само заедно, обединени около обща кауза, можем да изградим по-добро утре. Всички заедно – тези, които живеем в пределите на Родината, и тези, които, принудени или избрали, са я напуснали. Честит празник!\", пише още Илияна Йотова в социалната мрежа.", "date": "2018.09.06", "title": "Вицепрезидентът Илияна Йотова: Длъжни сме да вдъхнем нов живот на думата \"единение\""}
{"url": "http://www.focus-news.net/news/2018/09/06/2564090/nikolay-zaychev-kmet-na-peshtera-saedinenieto-e-povod-za-patriotizam-a-patriotizmat-e-neshto-koeto-tryabva-da-se-predava-ot-pokolenie-na-pokolenie.html", "text": "Съединението е повод за патриотизъм, а патриотизмът е нещо, което трябва да се предава от поколение на поколение. Това каза в празничната програма на  Радио „Фокус“  кметът на Община Пещера Николай Зайчев, по повод Деня на Съединението. По думите му българският дух, който е просъществувал стотици години, го има и днес. „Обединявай, а не разединявай“ е важен принцип за всяко общество, включително и за всяка една малка общност, коментира кметът. „Време е дошло най-накрая да се почувстваме като истински българи. Нека не забравяме, че Съединението прави силата и това не беше случайно дори като символ на българското европредседателство. Защото това е единственият начин всички българи да се почувстват единни, да се почувствах хора, които имат една цел – развитието на нашата държава и на нашата държавност“, коментира Николай Зайчев. Той добави, че Съединението на Княжество България с Източна Румелия е акт, който води до развитието на цивилизованата българска държава. Всички ние като общество сме длъжници на храбреците, дали живота си за освободителните борби, каза още Зайчев.", "date": "2018.09.06", "title": "Николай Зайчев, кмет на Пещера: Съединението е повод за патриотизъм, а патриотизмът е нещо, което трябва да се предава от поколение на поколение"}
{"url": "http://www.focus-news.net/news/2018/09/06/2564094/metodi-biserkov-istorik-po-silata-na-berlinskiya-kongres-makedoniya-i-odrinsko-sa-izklyucheni-ot-predelite-na-osvobodenata-balgarska-darzhavnost.html", "text": "По силата на Берлинския конгрес Македония и Одринско са изключени от пределите на освободената българска държавност. Това каза за  Радио „Фокус“-Пирин  Методи Бисерков, историк и началник на Дирекция „Образование и култура“ към Община Петрич. „За съжаление нашият край не може активно да се включи в осъществяване на идеята на Съединението. Връзката е и много лична, хора от Пиринския край участват много активно в събитията около подготовката и защитата на Съединението. Подготовката е свързана с участие в комитетите „Единство“, които след 1878 година са в основата на подготвяне на съединитските акции в следващите години, така също и представители от Пиринска Македония, които се включват едва при защитата на Съединението“, посочи Бисерков.   \r\nПо думите му след обявяването на Съединението и неговото утвърждаване с акт от 9 септември и приемането от страна на Александър Бетенберг да бъде едновременно княз на България и управляващ Източна Румелия се провежда конференция в Цариград, на която Сърбия, неприемайки събитията от 6 септември, напада „в гръб България“. „В защитата на Съединението, чрез участието си в доброволчески отряди по време на Сръбско-българската война, населението в Пиринския край се обвързва със Съединението, каза още Бисерков. \r\nЛора КАЛЧЕВА", "date": "2018.09.06", "title": "Методи Бисерков, историк: По силата на Берлинския конгрес Македония и Одринско са изключени от пределите на освободената българска държавност"}
{"url": "http://www.focus-news.net/news/2018/09/06/2564101/the-washington-post-pogled-kam-nay-vazhnite-izbori-v-shvetsiya-za-poslednite-godini.html", "text": "Швеция ще проведе парламентарни избори в неделя, първите, откакто страната прие рекорден брой мигранти от Близкия изток и Африка през 2015 г., присъединили се към стотиците хиляди, приети преди това, коментира американското издание    The Washington Post.  \r\nВъпреки, че в момента границите са в голяма степен затворени – реакцията срещу по-ранната политика на отворени врати ще даде голяма преднина на партия „Шведските демократи“ – антимигрантска партия с неонацистки корени. Лявоцентристкото правителство се очаква да поеме удар. \r\nУвеличаващите се шансове на крайнодясна, евроскептична партия ще превърнат изборите в едно от най-важните събития в политиката на Швеция за последните години. Ето поглед към ключовите въпроси и играчи на вота: Имиграцията: ключов въпрос \r\nШвеция, най-голямата скандинавска страна с 10 милиона души население е приемаща и щедра към мигрантите и бежанците от десетилетия. Много Шведи отдавна ценят хуманитарните ценности като централни за националната идентичност. \r\nНо след като Швеция прие 163 хил. мигранти през 2015 г. – най-големият брой на глава от населението в сравнение с останала Европа – министър-председателят Стефан Льовфен призна, че не може да се справя повече с притока. Макар и граничният контрол да бе затегнат, много шведи се чувстват стреснати от надигащото се чувство на несигурност, подклаждано от новините за изнасилвания, палежи на автомобили и организирана престъпност в мигрантските квартали. Някои също така се притесняват, че Швеция губи културното си наследство. \r\n„На много хора им омръзна миграцията, защото идват твърде много мигранти. Но не искаш да го кажеш открит, ако не знаеш кой слуша“, заяви Мариане Фроберг, 72-годишна жена, която подкрепя дясноцентристката „Умерена партия“. Това табу изглежда, че изчезва. \r\nГласуването ще бъде наблюдавано международно, за да се види дали някогашните маргинални „Шведски демократи“ ще имат успех на фона на популисткия бум в Европа. В Германия, Австрия и Италия – страни, също приели много мигранти“, популистките, антимигрантски партии бележат ръст на изборите от 2015 г. насам. \r\nСред тези, които изобразяват Швеция като символ на провалящия се мултикултурализъм, е и президентът на САЩ Доналд Тръмп, който цитира страната като символ на това как мащабната миграция води до насилствени престъпления и несигурност. Самите шведи да разделени по тази гледна точка. Други въпроси \r\nШведската икономика е силна и безработицата е спаднала до 6%. Здравеопазването, образованието и климатичните промени са сред другите важни въпроси, но дори и те често се наблюдават през филтъра на миграцията. Гласоподавателите се оплакват, че опашките пред клиниките и болниците се увеличават  и някои винят новодошлите. Шведският либерален закон за абортите е също въпрос, защото „Шведските демократи“ предлагат да намалят правния лимит за ограниченията от настоящите 18 седмици на 12, предизвиквайки страх, че това ще подкопае правата на жените. Утвърдените партии \r\nОсновните състезатели са левоцентристките Социалдемократи, които доминират шведския политически живот от век насам  и на които се връчва заслугата, че са изградили настояща социална Швеция. Те са водени от 61-годишният Льовфен, министър-председателят който е в управляваща коалиция със „Зелените“. \r\nШведските социалдемократи лесно печелеха по 40% от гласовете в миналото, но този път социологическите проучвания им вещаят около 25%. Това ще е техният най-слаб резултат някога. \r\nДесноцентристките „Умерени“, водени от Улф Кристерсон от отдавна са били втората политическа партия в страната. Той стана председател на партията миналата година и е в парламента от 2014 г. В последните четири години „Умерените“ са най-големият от четирите члена на опозиционният блок, наричан „Съюзът“. Претендентите \r\nДокато тези две традиционно доминиращи партии отслабват, основният печеливш се очаква да бъде 39-годишният Джими Акесон, който води „Шведските демократи“ от 2005 г. и който помогна за реформирането на това, което някога се смяташе за група на белите супремасисти. \r\nАксесон е наложил нулева толерантност към изразяването на расизъм и ксенофобия от партийните членове и дори изгони някои за изразяването на пронацистки гледни точки. Той също промени старият партиен символ – горящ факел на по-приканващо синьо-жълто цвете. \r\nАкесон, който е бивш водач на младежката организация на партията, е депутат от 2010 г. \r\nПодкрепата за „Шведските демократи“ се е увеличила до около 20% в сравнение с 13-те от изборите през 2014 г. 20% няма да са достатъчни за партията да поведе правителството, но увеличената подкрепа ще ѝ позволи да има повече възможности за натиск върху следващото правителството. \r\nДругите марки партии, които участват на изборите са „Зелените“ и Либералите. Последните са част от опозиционния „Съюз“. Гласуването  \r\nШведите в неделя ще избират депутати за четиригодишен мандат в 349-местния парламент, както и общински служители. Секциите отварят врати в 8:00 часа сутринта местно време (съвпада с българското) и ще затворят в 20:00 часа вечерта. Очаква се 7,5 милиона гласоподаватели да избират сред 6300 кандидати. \r\nПартиите трябва да надхвърлят 4% от гласовете, за да влязат в парламента. Едва ли някоя от тях ще успее да получи мнозинството или 175 места в парламента, затова и се очакват седмици и дори месеци коалиционни преговори преди формирането на новото правителство.  Виктор Турмаков", "date": "2018.09.06", "title": "The Washington Post: Поглед към най-важните избори в Швеция за последните години"}
{"url": "http://www.focus-news.net/news/2018/09/06/2564097/stara-zagora-obnovenata-sgrada-na-osnovno-uchilishte-sv-kliment-ohridski-be-otkrita-v-kran-na-ofitsialna-tseremoniya.html", "text": "Обновената сграда на Основно училище „Св. Климент Охридски“ бе открита в Крън на официална церемония, предаде кореспондент на  Радио „Фокус“ . Сградата е реновирана в рамките на проект на Община Казанлък „Обновяване на образователната инфраструктура в община Казанлък“, финансиран по Оперативна програма „Региони в растеж 2014-2020. Общата стойност на проекта е в размер на 9 млн. 504 хил. 532 лв. по Оперативна програма „Региони в растеж“ - 2014-2020, Приоритетна ос 1 „Устойчиво и интегрирано градско развитие“. Със средствата са реконструирани общо осем обекта от образователната инфраструктура на територията на община Казанлък - три детски градини в казанлъшкия квартал “Изток“и пет училища – в селата Овощник, Хаджидимитрово, Ръжена и в градовете Шипка и Крън. \r\nВ резултат на строително-монтажните работи са въведени мерки за енергийна ефективност, ремонтирани и изградени са водопровод и канализационни инсталации, извършени са газификация и свързване с градската газоразпределителна мрежа, монтирано е ново оборудване и са осигурени мерки за достъпна среда. \r\nСъс завършването на дейностите до края на 2019 г. учебната база на територията на общината ще бъде изцяло обновена. \r\nКъм присъстващите на тържеството в двора на училището в Крън се обърна директорът му Стефана Кафалиева. „Днес е 6 септември – този ден изпълва сърцата ни с гордост и патриотизъм. Този празник ни отвежда към понятия като дружност, единство, обединение, защото Родината е една  като сърцето, затова пулсира в него, където да е то“, коментира тя. \r\nКметът на Община Казанлък Галина Стоянова честити на жителите на Крън двойния празник -  133 години от Съединението и откриването на обновената сграда на училището, с новата среда и с новите придобивки за учебната година. „Една добре свършена работа от страна на строителите в лицето на инж. Курдов, на ръководителя на проекта Кънчо Христов, както и на екипите на училището и на кметството в Крън“, отбеляза Галина Стоянова. \r\nКметът Галина Стоянова апелира към всички онези родители от Крън, на които им предстои да запишат децата в училище, да направят това в местното училище. „Толкова ли е трудно децата на всички, които са учили тук, в това училище и които живеят в Крън да прекрачат неговия праг на 17 септември. Дали е родолюбиво да изпратят децата си в градските училища, дали е родолюбиво да ги будят рано сутрин, да ги изпратят в една непозната среда?! Не е ли по – патриотично да ги доведат тук, където всеки учител познава не само детето, но и семейството, и поколението. Аз лично съм учила в село  Бузовград, и това е моето училище, то ме е направило човек, направило ме е и българка. И в този прекрасен празничен ден, с много приповдигнати думи, аз бих искала да кажа само едно - нека не бъдем българи само на националните празници, когато се прегръщаме с трикольора. Нека бъдем българи, когато се иска от нас много мъничко, за да засвидетелстваме родолюбието си към родния край“, посочи тя. \r\nКметът Стоянова заяви, че Община Казанлък прави всичко възможно училищата и детските градини не само в града, но и в населените места да бъдат в добра визия. Стоянова пожела успешна учебна година на всички деца и ученици, които ще прекрачат прага на крънското училище, на учителите – да са все така сърцати, много добри и обгрижващи. „Защото към това училище ще тръгнат истински българи и родолюбиви деца“, допълни също тя. \r\n„Нека върнем децата на Крън в нашето училище и това ще е нашата благодарност към всичко онова, което се прави за Крън и ще се прави в бъдеще“, каза в приветствието си кметът на Крън Теменужка Люцканова.\t \r\nПрочетено бе благодарствено писмо към всички дарители на училището и към хората, които имат свой принос в неговото благоустрояване. Със специален плакет и грамота бяха удостоени кметът Галина Стоянова и дарители, допринесли със своята дейност за доброто на ОУ „Св. Климент Охридски“. \r\nЛитературно – музикална програма изнесоха възпитаници на училището в Крън. \r\nТържеството завърши с изпълнение на Крисия, класирана на 2 място в детския песенен конкурс „Евровизия“ - 2014 г.  \r\nСлавяна ГАЙДАРОВА", "date": "2018.09.06", "title": "Стара Загора: Обновената сграда на Основно училище „Св. Климент Охридски“ бе открита в Крън на официална церемония"}
{"url": "http://www.focus-news.net/news/2018/09/06/2564100/pazardzhik-chetiri-politseyski-patrula-sledyat-za-normalniya-trafik-po-patya-varvara-velingrad.html", "text": "Натоварен е трафикът по пътя Варвара-Велинград, предаде репортер на  Радио „Фокус“ – Пазарджик . Преди дефилето в района на ханче Септември са разположени две патрулни полицейски коли, които следят за спазване на правилата за движение и ограниченията на скоростта. На входа на Велинград има също два патрулни полицейски автомобила, които спират и проверяват за употреба на алкохол и свидетелства за правоуправление. По пътя към курорта се движат много леки и товарни автомобили. \r\nВаня НИКОЛОВА", "date": "2018.09.06", "title": "Пазарджик: Четири полицейски патрула следят за нормалния трафик по пътя Варвара-Велинград"}
{"url": "http://www.focus-news.net/news/2018/09/06/2564092/alsat-m-vanshniyat-ministar-na-lyuksemburg-prizova-za-podkrepa-na-referenduma-za-imeto-v-makedoniya.html", "text": "Министърът на външните работи на Люксембург Жан Аселборн заяви, че гражданите имат възможност да изберат дали искат евроатлантическо бъдеще за страната или искат да останат изолирани в миналото, предава излъчващият на албански език скопски телевизионен канал  „Алсат-М“ . \r\nСлед срещата със своя македонския колега Никола Димитров, Аселборн изтъкна че ако гражданите са решени за бъдещето, тогава трябва силно да подкрепят референдума. \r\n„Това не се отнася само за името, мисля че става на въпрос и за идентичността на държавата и народа. И понякога, за да се вземе решение пътят е дълъг, но резултатът сега е на масата. Ако бях гражданин на Македония, бих казал „Да“ на договора, дори и като гражданин на Люксемург“, заяви външният министър. \r\nДимитров, от своя страна, изрази благодарност за подкрепата на Люксембург за започване на преговорите за членство в Европейския съюз.  Йонислав Дочев", "date": "2018.09.06", "title": "„Алсат-М“: Външният министър на Люксембург призова за подкрепа на референдума за името в Македония"}
{"url": "http://www.focus-news.net/news/2018/09/06/2564096/georgi-pitov-istorik-saedinenieto-pravi-silata-e-natsionalen-deviz-na-balgariya-koyto-se-e-utvardil-prez-godinite.html", "text": "„Съединението прави силата“ е национален девиз на България, който се е утвърдил през годините. Това каза за  Радио „Фокус“ – Пирин  историкът и уредник в Музеен комплекс – Банско Георги Питов, по повод 133-та годишнина от Съединението на Княжество България и Източна Румелия. По думите му фразата е заимствана от белгийски девиз, който означава същото. „За първи път у нас този израз се използвал при сеченето на монети. От едната страна била изписана стойността на самата монета, а от другата - „Съединението прави силата“. Както вече казахме девизът е взаимстван, но той става чисто български. Той е изписан не само на сградата на нашето Народно събрание, но и на гербът на България. По-времето на комунистическият режим, той е премахнат от герба, но въпреки всичко си остава на сградата на Народното събрание“, посочи още Питов. Той добави, че през 1991 година, след приема на новата Конституция на България, девизът е възстановен и на герба.  \r\nИсторикът коментира, че днес е трудно да се каже дали има идея около която българите биха се обединили, така, както правят преди 133 години. „В момента ситуацията в света е доста по-различна от тази, която е била през 1885 година. Няма как със сила да се прекрояват граници и да се присъединяват територии, но въпреки всичко според мен не е лошо нашето правителство да засегна въпросът за българите в Македония и при едно нейно приемане в Европейският съюз, като ѝ ние членуваме с гърци и сърби, да се обединим около общата идея“, добави Питов. Според него нашето правителство трябва да обърне внимание на сънародниците ни, които си извън граница, които трябва да знаят, че имат подкрепа, че са българи. „По този начин ще се покаже държавна ангажираност към тях, тъй като след 1944 година този въпрос седи някак си много встрани от българската политика. Смятам, че има как в рамките на Европейският съюз да се осъществи една идея за духовното обединение на всички българи“, подчерта Питов. \r\nЛивия НИНОВА", "date": "2018.09.06", "title": "Георги Питов, историк: „Съединението прави силата“ е национален девиз на България, който се е утвърдил през годините"}
{"url": "http://www.focus-news.net/news/2018/09/06/2564106/sport-bivshiyat-kapitan-na-sevilya-fernando-navaro-priklyuchi-karierata-si.html", "text": "Бившият защитник на Севиля и капитан на отбора Фернандо Наваро приключи спортната си кариера. \r\n36-годишният футболист е играл в Барселона, Севиля и Депортиво. В състава на „Барса“ той става шампион на Испания. Заедно със Севиля той два пъти печели Лига Европа и веднъж първенството на Испания. Той е европейски шампион през 2008 г. в състава на националния отбор на Испания.  Виктор Турмаков", "date": "2018.09.06", "title": "Спорт: Бившият капитан на Севиля Фернандо Наваро приключи кариерата си"}
{"url": "http://www.focus-news.net/news/2018/09/06/2564099/bilyana-karadakova-istorik-aktat-na-saedinenieto-dava-osnovniya-tlasak-za-borbite-v-pirinska-makedoniya-pokazvayki-patya-po-koyto-da-varvyat-revolyutsionerite.html", "text": "Актът на Съединението дава основния тласък за борбите в Пиринска Македония, показвайки пътя, по който да вървят революционерите. Това каза за  Радио „Фокус“ – Пирин  Биляна Карадакова, историк и уредник в Регионален исторически музей-Благоевград, по повод 133-та годишнина от Съединението на Княжество България и Източна Румелия. По думите ѝ идеята, както в началото е било замислено и от Захари Стоянов, за едновременно въстание и в Тракия, и в Македония, които да се обединят към Княжество България, даже и в руското командване се оказва „мисия невъзможна“ и не може да се реализира.  \r\n„Източна Румелия и Македония са със съвсем различен статут и управление, така че единната революционна борба с комитетите „Единство“ и с агитацията и пропагандата са възможни, но практическата реализация и още повече дипломатическото уреждане на подобно обединение би било невъзможно и би означавало война на малкото Княжество с Османската империя и всички Велики сили“, каза още Карадакова. Тя поясни, че автономията на Македония, наподобявайки автономията на Източна Румелия, би била път към националното обединение. По думите ѝ Източна Румелия показва, че откъсването от Османската империя е възможно и Македония следва този път. Карадакова добави още, че практически борбата за Македония продължава веднага и в самите войни – двете Балкански войни, както и двете световни войни, тъй като на бойното поле основно е Македония като продължение на тази идея за национално обединение на всички българи в една държава. \r\nТя коментира, че през 19 век националната идея е била в състояние да преобърне цели държави, уточнявайки, че има предвид не само българската история, но и историята на повечето европейски държави, които са били под чужда власт векове наред в границите на Австрийската империя, Руската империя, Английската империя, Османската империя и т. н. „Знамето на национализма в 21 век трябва да има съвсем друг смисъл, защото епохата е много различна и смисъла на тези понятия е различен. Това, което е важно, може би като поука от историята е, че когато българите имат своя кауза, имат национална идея и идеал, те могат да постигнат и невъзможни неща, способни са на небивал разцвет, нека да имаме предвид точно края на 19 век след Освобождението, първите десетилетия на 20 век, че българската национална идея е двигател и за победите ни на бойното поле, за обединението на Княжество България и Източна Румелия, за освобождението на Пиринска Македония, но тази идея съдейства и за икономическото ни, стопанското и културното ни развитие“, отбеляза Карадакова. По думите ѝ българският народ може да гради и да създава, както и да променя своята история и цели с голям успех, стига да има национална идея, кауза, дух и воля за успех. \r\nЛивия НИНОВА", "date": "2018.09.06", "title": "Биляна Карадакова, историк: Актът на Съединението дава основния тласък за борбите в Пиринска Македония, показвайки пътя, по който да вървят революционерите"}
{"url": "http://www.focus-news.net/news/2018/09/06/2564105/montana-vazstanoveno-e-dvizhenieto-po-pat-ii-81-montana-virove-na-izhoda-na-montana-v-posoka-lom.html", "text": "Възстановено е движението по път II-81 Монтана - Вирове на изхода на Монтана в посока Лом. Това съобщиха от пресцентъра на  Агенция \"Пътна инфраструктура\" .", "date": "2018.09.06", "title": "Монтана: Възстановено е движението по път II-81 Монтана-Вирове на изхода на Монтана в посока Лом"}
{"url": "http://www.focus-news.net/news/2018/09/06/2564102/prof-mladen-grigorov-fondatsiya-pametnitsi-na-balgarskata-slava-narodat-ni-obedinyava-knyazhestvo-balgariya-s-iztochna-rumeliya-bez-da-se-saobrazyava-s-velikite-sili-i-sasedite-si.html", "text": "Един малък народ, без да се съобразява с нито една от Великите сили и с нито един от съседите си, които са били против Съединението, извършва това, което е справедливо – обединява Княжество България с Източна Румелия в една държава. Това каза за   Радио „Фокус“  председателят на фондация „Паметници на българската слава“ проф. Младен Григоров. Той каза още, че след Първата световна война духът на българското възраждане се стопява.  \r\n„Фактически от Първата световна война насам, било с кръв, било с по-малко кръв, било без кръв, ние сме в непрекъсната гражданска война, включително и до ден днешен. Това нещо по време на Съединението, когато е апогеят на единението на българите под едно знаме, практически сега е изчезнало“, заяви проф. Григоров \r\nПроф. Младен Григоров коментира още, че липсата на историческа памет  личи по отношението ни към паметниците и алармира за лошото състоянието на паметника в Сливница, свързан с героизма на българската армия, защитила акта на Съединението в Сръбско-българската война от 1885 г.", "date": "2018.09.06", "title": "Проф. Младен Григоров, фондация „Паметници на българската слава“: Народът ни обединява Княжество България с Източна Румелия, без да се съобразява с Великите сили и съседите си"}
{"url": "http://www.focus-news.net/news/2018/09/06/2564098/gerb-pazardzhik-se-vklyuchi-v-tarzhestvata-po-otbelyazvane-na-133-godini-ot-saedinenieto.html", "text": "Областният координатор на ГЕРБ-Пазарджик Найден Шопов, заместник областният управител Йордан Кожужаров и общинските съветници Радка Кежева и Борис Димитров се включиха в тържествата по отбелязване на 133 години от Съединението, съобщиха от пресцентъра на  ГЕРБ - Пазарджик . На централния градски площад „Константин Величков“ в Пазарджик тържествено бе издигнат българския трикольор.  \r\nПрез тази година се навършват 133 години от паметния акт, когато в Пловдив навлизат отрядите на Чардафон Велики и майор Данаил Николаев.", "date": "2018.09.06", "title": "ГЕРБ-Пазарджик се включи в тържествата по отбелязване на 133 години от Съединението"}
{"url": "http://www.focus-news.net/news/2018/09/06/2564110/blagoevgrad-intenziven-e-trafikat-na-izhod-za-leki-avtomobili-na-gkpp-kulata.html", "text": "Интензивен е трафикът на изход за леки автомобили на ГКПП „Кулата“ Това съобщиха за  Радио „Фокус“-Пирин  от „Гранична полиция“. Натоварено е движението и на ГКПП „Маказа-Нимфея“ на изход от страната. Без забавяне се осъществява преминаването през ГКПП „Илинден-Ексохи“ и на останалите контролно-пропусквателни  пунктове на границата с Република Гърция. \r\nЛора КАЛЧЕВА", "date": "2018.09.06", "title": "Благоевград: Интензивен е трафикът на изход за леки автомобили на ГКПП „Кулата“"}
{"url": "http://www.focus-news.net/news/2018/09/06/2564112/predsedatelyat-na-pg-na-gerb-i-zam-predsedatel-na-partiyata-tsvetan-tsvetanov-shte-napravi-parva-kopka-na-nova-detska-gradina-v-selo-draginovo-na-7-septemvri.html", "text": "Председателят на ПГ на ГЕРБ и зам.-председател на партията Цветан Цветанов ще направи първа копка на нова детска градина във велинградското село Драгиново на 7 септември (петък) от 11.00 часа. Това съобщиха от  пресцентъра на ГЕРБ . Изграждането на детското заведение е в изпълнение на предизборен ангажимент, поет от Цветанов през 2015 година. По-рано през деня председателят на ПГ на ГЕРБ ще се срещне в Драгиново с директорите на всички детски градини от община Велинград.", "date": "2018.09.06", "title": "Председателят на ПГ на ГЕРБ и зам.-председател на партията Цветан Цветанов ще направи първа копка на нова детска градина в село Драгиново на 7 септември"}
{"url": "http://www.focus-news.net/news/2018/09/06/2564107/dimitar-brachkov-kmet-na-petrich-na-6-septemvri-1885-godina-bez-da-svezhdat-pogled-i-da-tarsyat-pozvolenie-nashite-predtsi-vzeha-sadbovno-reshenie-zaradi-koeto-ya-ima-tsyala-balgariya-dnes.html", "text": "Съвестта на всички ни ще среща паметния акт от 6 септември 1885 година, когато, без да свеждат поглед и да търсят позволение, нашите предци взеха съдбовно решение - решение, заради което я има цяла България днес. Това се казва в поздравителен адрес от кмета на Община Петрич Димитър Бръчков по повод 133-та годишнина от Съединението на Княжество България с Източна Румелия, съобщиха от пресцентъра на  Общината . В текста се посочва още: „Нека няма думи или дела, които да разединяват нацията ни! Българинът винаги може смело за заяви своя идеал и да го отстоява – с цената на всичко! Нека бъдем достойни синове и дъщери на онези, които платиха голямата цена за свободна и обединена България, нека пазим единството и независимостта! Бъдете здрави, бъдете свободни и мъдри в делата и мислите си! Да пребъде България!!! Честит празник!“.", "date": "2018.09.06", "title": "Димитър Бръчков, кмет на Петрич: На 6 септември 1885 година, без да свеждат поглед и да търсят позволение, нашите предци взеха съдбовно решение, заради което я има цяла България днес"}
{"url": "http://www.focus-news.net/news/2018/09/06/2564114/burgas-normalna-e-patnata-obstanovka-v-oblastta.html", "text": "Нормална е пътната обстановка в област Бургас. Това каза за  Радио „Фокус“ – Бургас  дежурният от Областно пътно управление - Бургас. Движението се осъществява с нормална интензивност, пътищата са нормално проходими. \r\nДо края на годината са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. По пътя от разклона за с. Варовник до кръстовището с път II-79 от км 22+400 до км 39+300 и по пътя Черница – Сунгурларе – Чубра е ограничено движението за тежкотоварни автомобили над 10 т поради намален габарит на пътното тяло. \r\nПо-интензивно е движението по централните улици и булеварди в Бургас „Христо Ботев“, „Демокрация“, „Сан Стефано“, по някои участъци от бул.„Стефан Стамболов“ и „Тодор Александров“. По-натоварен е трафикът и в комплекс „Славейков“ по ул. „Янко Комитов“, както и на кръстовището между ул. „Спортна“ и „Индустриална“. \r\nМария ГЕОРГИЕВА", "date": "2018.09.06", "title": "Бургас: Нормална е пътната обстановка в областта"}
{"url": "http://www.focus-news.net/news/2018/09/06/2564113/the-hill-dzhon-keri-predupredi-che-sasht-se-sblaskvat-s-istinska-konstitutsionna-kriza.html", "text": "Бившият държавен секретар на САЩ Джон Кери предупреди, че САЩ са насред „истинска конституционна криза“. Той заяви това на фона на издаването на нова книга и статия във вестник „Ню Йорк Таймс“, предизвикали хаос в Белия дом, пише   The Hill. \r\n„Имаме дерайлирало президентство. Имаме президент, който не е способен да си върши работата, който изпада в настроения, който не знае достатъчно, за да взима решения“, заяви Кери. Той допълни, че кризата се задълбочава, защото конгресмените от Републиканската партия не се грижат за страната, а вместо това „защитават партията и президента, който със сигурност не знае какво да прави“.  \r\nБившият държавен секретар посочи новата книга на журналиста Боб Удуорт, в която се посочва как асистентите на президента крадат документи от бюрото му преди да ги подпише, след като са сметнали, че те могат да застрашат икономиката и националната сигурност. В книгата са посочени примери как високопоставени служители от администрацията говорят лоши неща за държавния глава зад гърба му.  \r\nЕдновременно с това във вестник „Ню Йорк Таймс“ бе публикувана статия на анонимен служител в Белия дом, който осъди „липсата на морал на президента“ и похвали „невъзпетите герои“, които успяват да предпазят страната от „най-лошите черти на Тръмп“. \r\nДържавният глава и администрацията му осъдиха публикуването на статията и призоваха вестника да съобщи кой именно е авторът „в името на националната сигурност“. И вицепрезидентът Майк Пенс и държавният секретар на САЩ Майк Помпео отхвърлиха твърденията, че са написали материала.   Виктор Турмаков", "date": "2018.09.06", "title": "The Hill: Джон Кери предупреди, че САЩ се сблъскват с „истинска конституционна криза“"}
{"url": "http://www.focus-news.net/news/2018/09/06/2564115/afp-pravitelstvoto-na-yemen-prizova-buntovnitsite-huti-v-blizkite-24-chasa-da-pristignat-na-pregovorite-v-zheneva.html", "text": "Правителствената делегация на Йемен в Женева даде на бунтовниците хути 24 часа да пристигнат в швейцарския град, заплашвайки, че в противен случай ще напусне преговорите за слагане на край на продължаващата години гражданска война в арабската държава, предава   AFP. \r\nУлтиматумът е отправен, докато шиитските бунтовници, които все още контролират столицата Сана, отказаха да присъстват на преговорите, освен ако ООН не приеме някои техни условия, включително и да гарантира, че техните преговарящи после ще могат да се върнат в страната. \r\nМеждувременно специалният пратеник на Световната организация по конфликта в Йемен Мартин Грифитс изрази надежда, че „делегацията на бунтовниците ще пристигне в Женева, за да ускори мирния процес“.   Виктор Турмаков", "date": "2018.09.06", "title": "AFP: Правителството на Йемен призова бунтовниците-хути в близките 24 часа да пристигнат на преговорите в Женева"}
{"url": "http://www.focus-news.net/news/2018/09/06/2564108/spetsializiranata-prokuratura-povdigna-obvineniya-na-8-litsa-sled-aktsiyata-v-karnobat.html", "text": "Специализираната прокуратура повдигна обвинения на М.С., С.С., И.Д., Ц.К., М.К., Б.Х., А.Т. и Д.Д. за участие в организирана престъпна група, създадена с цел продажба на акцизни стоки без бандерол, извършване на данъчни престъпления и пране на пари. Това съобщиха от пресцентъра на  Специализираната прокуратура . На едно от лицата са повдигнати обвинения за вторични престъпления - избягване плащането на ДДС и възстановяване на неследващ се данъчен кредит в размер на общо 1 016 139 лв., на други трима - за държане на акцизни стоки без бандерол в големи размери. \r\nВ рамките на деня обвиненията ще им бъдат предявени. \r\nС постановления на наблюдаващия прокурор на обвинените ще бъде наложено задържане до 72 часа с оглед осигуряването им пред Специализирания наказателен съд и разглеждане на искане на СП за налагане на мярка за неотклонение „Задържане под стража“ за всеки от тях. \r\nПовече информация, съобразно интересите и целите на разследването, ще бъде предоставена на брифинг на 7 септември 2018 г. (петък) от 10.30 часа в сградата на ул. „Черковна“ 90 в София. В брифинга ще участват и.ф. ръководителят на Специализираната прокуратура Даниела Начева, наблюдаващият разследването прокурор Ангел Кънев, главният Секретар на МВР главен комисар Младен Маринов, заместник-председателят на ДАНС Николай Ненков.", "date": "2018.09.06", "title": "Специализираната прокуратура повдигна обвинения на 8 лица след акцията в Карнобат"}
{"url": "http://www.focus-news.net/news/2018/09/06/2564111/plovdiv-zhitelite-na-asenovgrad-posreshtnaha-denya-na-saedinenieto-s-folkloren-kontsert.html", "text": "Жителите на Асеновград посрещнаха Деня на Съединението с фолклорен концерт на Танцова формация „Етноритъм“ на площад „Акад. Николай Хайтов“. Това съобщиха за  Радио „Фокус“ – Пловдив  от Община Асеновград. Концертът днес започна в 11.30 часа на централния площад. Честванията по случай 6 септември в Асеновград започнаха още вчера с поклонение пред паметта на Пере Тошев, който взема дейно участие в делото на Съединението, като създава в тогавашен Станимака подразделение на БТЦРК. Слово за делото на героя изнесе директорът на Историческия музей в Асеновград Иван Дуков. Бяха поднесени венци и цветя от името на кмета на общината д-р Емил Караиванов, Общинския съвет, културни организации, политически партии и признателни граждани. Честванията в навечерието на празника продължиха в селата Конуш от и Новаково. \r\nАсеновградският район има своето важно място в тази велика епопея. Мъже и жени от цялата някогашна околия, образуват Конушенската чета, предвождана от поп Ангел Чолаков. На 5-ти септември четата тръгва от църквата в с. Конуш и пристига в Пловдив и се присъединява към Голямоконарската чета.", "date": "2018.09.06", "title": "Пловдив: Жителите на Асеновград посрещнаха Деня на Съединението с фолклорен концерт"}
{"url": "http://www.focus-news.net/news/2018/09/06/2564116/pazardzhik-normalno-natovaren-e-trafikat-po-glavnite-patishta-v-oblastta.html", "text": "Нормално натоварен е трафикът по главните пътища в област Пазарджик, предаде репортер на  Радио „Фокус“ – Пазарджик . Полицейски патрули следят за спазване ограниченията на скоростта в района на Затвора в Пазарджик и на ханче Септември на главен път Белово-Пазарджик-Пловдив. По пътя Пазарджик-Пещера движението е па-интензивно, повече автомобили се движат в посока към планинските курорти в областта. \r\nВаня НИКОЛОВА", "date": "2018.09.06", "title": "Пазарджик: Нормално натоварен е трафикът по главните пътища в областта"}
{"url": "http://www.focus-news.net/news/2018/09/06/2564118/plovdiv-dvizhenieto-v-oblastta-e-intenzivno.html", "text": "Няколко ограничения са въведени за движение на тежкотоварни автомобили в Пловдивска област, съобщиха за  Радио „Фокус“-Пловдив  от Областно пътно управление-Пловдив. Ограничено е преминаването на камиони над 5 тона по стоманения мост над река Марица при село Градина на третокласния път Плодовитово – Първомай – Асеновград. Обходният маршрут е по пътя Стара Загора – Поповица и пътя София – Пловдив – Свиленград. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Забранено е и преминаването на тежкотоварни моторни превозни средства над 12 тона по пътя Поповица-Болярци. Движението в Пловдив и в областта е интензивно. Натоварен е автомобилният трафик по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“ в Пловдив. Пътните настилки са сухи. \r\nМария РУСЕВА", "date": "2018.09.06", "title": "Пловдив: Движението в областта е интензивно"}
{"url": "http://www.focus-news.net/news/2018/09/06/2564104/ria-novosti-yens-stoltenberg-zayavi-che-nato-ochakva-makedoniya.html", "text": "Генералният секретар на НАТО Йенс Столтенберг заяви, че Алиансът очаква Македония като свой 30-ти член, но решението за влизането ще бъде взето от гражданите на страната на референдум за преименуването на републиката в рамките на договора с Гърция, предава  РИА Новости. \r\n„След няколко седмици ще премине референдум, на който ще решите дали искате да се присъедините към световната общност. Гражданите трябва да вземат решение, а ние сме готови да ви посрещнем като 30-ти член на Алианса“, заяви Столтенберг по време на посещението си в Скопие.  Той допълни, че „цени партньорството“ на Македония. На свой ред министърът на отбраната на страната Радмила Шекеринска съобщи, че за изминалите години в операциите на НАТО в Ирак и Афганистан са участвали 4000 военнослужещи на македонската армия. \r\nСтолтенберг пристигна в Скопие на двудневно посещение, където ще проведе срещи с ръководството на Македония. В четвъртък се проведе тържествено откриване на табелата на улица „Столтенберг“, кръстена в чест на бащата на генералния секретар – норвежкият дипломат Торвалд Столтенберг, който участва във възстановяването на Скопие след земетресението от 1963 г.   Виктор Турмаков", "date": "2018.09.06", "title": "РИА Новости: Йенс Столтенберг заяви, че НАТО очаква Македония"}
{"url": "http://www.focus-news.net/news/2018/09/06/2564122/sport-manchestar-yunayted-se-kolebae-mezhdu-zinedin-zidan-i-nunu-santu-kato-zamyana-na-zhoze-mourinyo.html", "text": "Ръководството на Манчестър Юнайтед търси замяна на старшия си треньор Жозе Моуриньо. \r\nОсновен претендент за поста Зинедин Зидан, който по-рано бе старши треньор на Реал Мадрид.  Вторият кандидат е старшият треньор на Уулвърхямптън Нуну Санту, под чието ръководство отборът се класира в английската първа лига. \r\nМоуриньо води Манчестър Юнайтед от 2016 г. Под неговото ръководство тимът спечели Лига Европа и Суперкупата на Англия.  Виктор Турмаков", "date": "2018.09.06", "title": "Спорт: Манчестър Юнайтед се колебае между Зинедин Зидан и Нуну Санту като замяна на Жозе Моуриньо"}
{"url": "http://www.focus-news.net/news/2018/09/06/2564119/prof-petko-petkov-istorik-balgarskata-reshitelnost-ot-kraya-na-1885-godina-izostrya-situatsiyata-v-geopoliticheski-plan.html", "text": "Българската решителност от края на 1885 година изостря ситуацията в геополитически план. Под въпрос е поставен част от Берлинския договор само 7 години след неговото подписване, което няма как да не засяга интересите на големите държави и Османската империя. Това коментира в предаването „Царевград  Търнов – славата и величието на България“ на  „Радио Фокус“  историкът проф. Петко Петков. „В този смисъл от една страна, нас винаги ни привлича в това събитие, че много скоро след Берлинския договор, българите показват характер, воля, усилие и успяват да преодолеят част от несправедливите решения на договора, присъединявайки Източна Румелия към Княжеството. От това не следва някакво успокояване в международните отношения, свързани с тази част на Европа, напротив, изострят се  някои двустранни и многостранни противоречия, някои от които касаят пряко и България“, посочи историкът.  \r\nТой допълни, че неяснотата в отношенията между Великите сили и противовесът между Англия и Русия в известна степен улесняват успеха на обединителните процеси. „Великите сили имат тази особеност бързо и в интерес на взаимната си изгода да се разбират. Просто в този момент има напрежение и едно пренастройване на отношенията между някои от тях, по конкретно Англия и Русия, което намира отражение в някои регионални европейски ситуации, каквато е нашата“, посочи проф. Петков. По думите му, се намесва и една много конкретна конфликтност. Той припомни, че в резултат на един неуспешен авторитарен експеримент, българския княз Александър I, който го е провел със съгласието на своя братовчед и нов император на Русия Александър III, се налага да поправи грешката си, която е допуснал и е повикал като български министри руски генерали, като ги освобождава. „Това руския император не може да прости, приема го като ясен и груб знак че българския княз не почита Русия. От есента на 1883 година руския цар, не толкова цялата руска дипломация, е решил да премахне Александър I от българския престол. В този момент се случва Съединението и затова пък, Англия, която няма нищо против един нежелан от Русия княз да остане на българския престол, проявява не толкова симпатия, колкото тактически ходове, които са в полза на Съединението“, посочи проф. Петков. \r\nИсторикът припомни, че именно британския представител на Цариградската конференция е този, който настоява да се обърне внимание на факта, че в Пловдив е имало въстание, да не се бърза с категоричните решения, да не се пращат войски. Това забавяне и удовлетворяване на желанието да се консултира  българския субект, работи в полза на утвърждаване на Съединението. \r\nМария НЕДЕВА", "date": "2018.09.06", "title": "Проф. Петко Петков, историк: Българската решителност от края на 1885 година изостря ситуацията в геополитически план"}
{"url": "http://www.focus-news.net/news/2018/09/06/2564117/metodi-biserkov-istorik-v-godinite-na-saedinenoto-v-rayona-na-petrich-borbata-varvi-v-otpor-na-taka-narechenite-garkomani.html", "text": "В годините на Съединеното в района на Петрич борбата върви в отпор на така наречените гъркомани. Това каза за  Радио „Фокус“-Пирин  Методи Бисерков, историк и началник на Дирекция „Образование и култура“ към Община Петрич. „За съжаление Петрич, като част от Македония по това време, не може активни да се включи в самите действия. Това е периодът когато в района на Петрич, българското население дава своя отпор и си защитава българският характер най-вече по отношение на учебно-просветното дело, тъй като след 1878 г. в Петрич българското население трябва да води борба на няколко фронта- един от преди Освобождението и борбата с пропагандите, като визирам най- вече гръцката пропаганда, която е резултат на така наречената идея за Велика Гърция, прокарвана най- вече по линия на църковното и просветно дело“, коментира още Бисерков и уточни, че в годините на Съединеното, в района на Петрич борбата върви именно в тази посока, отпор на така наречените гъркомани. Начело на тази борба стои Българската църковна община, която е създадена 1872 г.  \r\nНа 20 май 1878 г. Българската църковна община подписва чрез своите представители- Стоян Георгиев и Георги Урумов, мемоара на българските църковно-училищни общини в Македония до Великите сили, които заявяват желанието си да бъдат присъединени към освободената българска държава. „Основната тема на борба на българското население в района на Петрич е отпора на гръцката пропаганда и в този смисъл се стига до едни крайности, които през 1885 г. в кореспонденция между Българската църковна община и Екзарх Йосиф ни показва, че българите са склонни дори да приемат унията между католическата църква и българската общност, само и само да се даде отпор на българските гъркомани. В резултат на намесата на Екзарх Йосиф не се стига до такава ситуация. Това, което по време на Съединението е важно, една част от петричани учат в различни учебни заведения. През 1885 г. част от тях се включват в така наречения ученически доброволчески корпус, който участва в защита на Съединението по време на Сръбско- българската война“, каза Бисерков. \r\nЛора КАЛЧЕВА", "date": "2018.09.06", "title": "Методи Бисерков, историк: В годините на Съединеното в района на Петрич борбата върви в отпор на така наречените гъркомани"}
{"url": "http://www.focus-news.net/news/2018/09/06/2564109/alsat-m-makedoniya-yens-stoltenberg-zayavi-che-se-nadyava-sledvashtiyat-pat-kogato-poseshtava-makedoniya-tya-da-bade-strana-chlen-na-nato.html", "text": "По време на посещението си в Македония генералният секретар на НАТО Йенс Столтенберг изрази надежда, че по време на следващото си посещение в нея, тя ще бъде вече страна член на Алианса, предава скопският телевизионен канал   „Алсат-М“. \r\n„След няколко седмици ще имате референдум, по който трябва да решите за бъдещето, за вашето членство в ЕС и НАТО. На вас се пада да решите дали ще гласувате и ще изразите становището, а НАТО е готово да ви приеме като 30-та държава-членка“, заяви генералният секретар на Алианса Йенс Столтенберг. \r\nСтолтенберг вече проведе срещи с председателя на парламента Талат Джафери с лидера на основната опозиционна партия ВМРО-ДПМНЕ, Християн Мицковски, както и с президента на Македония Георги Иванов.  Виктор Турмаков", "date": "2018.09.06", "title": "„Алсат-М“ (Македония): Йенс Столтенберг заяви, че се надява следващият път, когато посещава Македония, тя да бъде страна-член на НАТО"}
{"url": "http://www.focus-news.net/news/2018/09/06/2564124/aktsenti-v-sutreshniya-blok-na-radio-fokus-dobro-utro-balgariya-na-7-septemvri.html", "text": "Българско консулство беше открито в Ерусалим. Русия, която е съюзник на сирийския президент Башар Асад, поднови въздушните си нападения срещу бунтовниците в провинция Идлиб. Заговори се за конфедерацията между Палестина и Йордания. Тези и още въпроси, свързани с Близкия изток ще коментираме с арабиста Владимир Чуков.  \r\nКакво да очакваме в политическия живот след поредния остър спор между управляващи и опозиция по време на второто пленарно заседание от новия сезон, ще бъдат ли приети подадените оставки на трима министри след тежкия инцидент в Своге - по изброените и други теми ще разговаряме с Даниел Смилов, програмен директор на Центъра за либерални стратегии и преподавател по теория на политиката в катедра „Политология” в Софийски университет „Св. Кл. Охридски”.  \r\n5-дневна програма, завършваща на 10 септември, организира Община Хасково по повод деня на града, който се отбелязва на 8 септември, когато Православната църква празнува Рождество Богородично. Какво включва програмата за Деня на Хасково и по какви проекти работи Общината ще ни каже кметът Добри Беливанов.   \r\nСвоя празник чества и град Симитли. От Общината също подготвят богата празнична програма. Информация по темата ще ви предложим с репортаж на колегата от  Радио „Фокус“ – Пирин  Ливия Нинова. От нея ще научим и интересни неща, свързани с историята на града, както и легендата за името на Симитли. Седми сезон на кинолектории започва в Регионалната библиотека „Пенчо Славейков“ във Варна от 15 септември. Повече ще разберем от репортера ни във Варна Диана Стоева.  Започнете деня информирани! Тези и още теми - в сутрешния блок на   „Добро утро, България“, от 06.00 до 10.00 часа на 7 септември, с водещ Елеонора Чолакова.", "date": "2018.09.06", "title": "Акценти в сутрешния блок на Радио „Фокус“ „Добро утро, България“ на 7 септември"}
{"url": "http://www.focus-news.net/news/2018/09/06/2564120/metodi-biserkov-istorik-saedinenieto-e-izyava-na-vatreshnata-potrebnost-na-balgarite-da-badat-chast-ot-golyamata-ideya-za-natsionalno-obedinenie.html", "text": "Съединението не само дава тласък на революционното движение в Македония и Одринска Тракия, но то е една изява на вътрешната потребност на българите да бъдат част от тази голяма национална идея. Това каза за  Радио „Фокус“- Пирин  Методи Бисерков, историк и началник на Дирекция „Образование и култура“ към Община Петрич. „Безспорно това е тласък, който идва още от зората на Българското възраждане. Революционното движение е една от проявите на стремежа на българското население за държавно и национално възстановяване. Революционното движение в Македония и Одринско не е нещо откъснато от станалите български земи и територии, а то наследява революционното движение, идеите на Ботев, Левски, Каравелов. Сами знаем, че когато през 1893 година е създадена Вътрешната македонска революционна организация, Даме Груев казва, че следват заветите на Левски\", каза Бисерков. \r\nЛора КАЛЧЕВА", "date": "2018.09.06", "title": "Методи Бисерков, историк: Съединението е изява на вътрешната потребност на българите да бъдат част от голямата идея за национално обединение"}
{"url": "http://www.focus-news.net/news/2018/09/06/2564125/kanal-5-zhan-aselborn-kam-makedoniya-s-referenduma-za-imeto-reshavate-dali-da-ostanete-v-minaloto-ili-da-izberete-badeshteto.html", "text": "В Скопие на официално посещение пристигна външният министър на Люксембург Жан Аселборн, който на съвместна пресконференция с македонския си колега Никола Димитров заяви, че предстоящият референдум за името е предизвикателство за страната, предава скопският телевизионен    „Канал 5“. \r\n„Уважаеми граждани, ние ви очакваме в ЕС и НАТО“, заяви Аселборн по време на съвместната пресконференция. Но той допълни, че пътят на страната към двете организации преминава през успешен референдум за името. „Македония избира между бъдещето и миналото и избирателната активност трябва да бъде висока“, убеден е министърът. \r\nАселборн призова Македония да вземе решението, защото ЕС „не може да чака с години\" за него.  Виктор Турмаков", "date": "2018.09.06", "title": "„Канал 5“: Жан Аселборн към Македония: С референдума за името решавате дали да останете в миналото или да изберете бъдещето"}
{"url": "http://www.focus-news.net/news/2018/09/06/2564126/pregled-na-mezhdunarodnite-novini-do-18-chasa-agentsiya-fokus.html", "text": "Генералният секретар на НАТО Йенс Столтенберг заяви, че е „илюзия“ да се смята, че Македония може да отхвърли споразумението за името, сключено с Гърция и да стане член на Алианса. Той подчерта, че страната е изправена пред „историческа“ възможност да стане член на НАТО и на ЕС, но и че единственият начин това да стане е чрез споразумението с Атина. \r\n„Някои в Македония смятат, че могат да кажат „не“ на референдума, но  „да“ за членство в НАТО и ЕС, но такава алтернатива няма. Илюзия е, че споразумението може да се изключи, а след това да не влезе в Алианса“, заяви Столтенберг по време на посещението си в Скопие.  \r\nТой също така припомни, че през 2008 г. Македония не е получила поканата за членство и заяви, че оттогава са прекарани 10 години в изчакване. „Сега, когато 29 членове на Алианса ви поканиха да станете член, не пропускайте шанса“, допълни генералният секретар. \r\nСтолтенберг призова гражданите да гласуват на предстоящия референдум на 30 септември. Той също така говори за ползите от сигурността от членството в НАТО, което ще допринесе за икономическия просперитет и за растежа на чуждестранните инвестиции. \r\nПремиерът на Македония Зоран Заев на свой ред изрази убеждение, че  референдумът ще бъде успешен. Той обеща да изпълни необходимите реформи по върховенството на закона, съдебната реформа, борбата срещу корупцията, както и тези в сферата на отбраната. \r\nПрезидентът на Македония Георги Иванов и председателят на основната опозиционна партия ВМРО ДПМНЕ Християн Мицковски и след срещите си със Столтенберг останаха на мнение, че споразумението с Гърция е неприемливо за тях. Иванов заяви, че „вярва, че мястото на Македония е в ЕС и НАТО“ и че ще продължи да подкрепя тези стратегически цели.  \r\nСтолтенберг по време на посещението в Скопие подчерта готовността на македонските войници да участват в тежки операции. „Имате армия, способна да допринася за международната сигурност“, заяви той. Досега около 4000 македонски войници са участвали в мироопазващите мисии на НАТО в Афганистан и Ирак. \r\n***   Бившият държавен секретар на САЩ Джон Кери предупреди, че САЩ са насред „истинска конституционна криза“. Той заяви това на фона на издаването на нова книга и статия във вестник „Ню Йорк Таймс“, предизвикали хаос в Белия дом. \r\n„Имаме дерайлирало президентство. Имаме президент, който не е способен да си върши работата, който изпада в настроения, който не знае достатъчно, за да взима решения“, заяви Кери. Той допълни, че кризата се задълбочава, защото конгресмените от Републиканската партия не се грижат за страната, а вместо това „защитават партията и президента, който със сигурност не знае какво да прави“.  \r\nБившият държавен секретар посочи новата книга на журналиста Боб Удуорт, в която се посочва как асистентите на президента крадат документи от бюрото му преди да ги подпише, след като са сметнали, че те могат да застрашат икономиката и националната сигурност. В книгата са посочени примери как високопоставени служители от администрацията говорят лоши неща за държавния глава зад гърба му.  \r\nЕдновременно с това във вестник „Ню Йорк Таймс“ бе публикувана статия на анонимен служител в Белия дом, който осъди „липсата на морал на президента“ и похвали „невъзпетите герои“, които успяват да предпазят страната от „най-лошите черти на Тръмп“. \r\nДържавният глава и администрацията му осъдиха публикуването на статията и призоваха вестника да съобщи кой именно е авторът „в името на националната сигурност“. И вицепрезидентът Майк Пенс и държавният секретар на САЩ Майк Помпео отхвърлиха твърденията, че са написали материала.  \r\n***   Правителствената делегация на Йемен в Женева даде на бунтовниците хути 24 часа да пристигнат в швейцарския град, заплашвайки, че в противен случай ще напусне преговорите за слагане на край на продължаващата години гражданска война в арабската държава. \r\nУлтиматумът е отправен, докато шиитските бунтовници, които все още контролират столицата Сана, отказаха да присъстват на преговорите, освен ако ООН не приеме някои техни условия, включително и да гарантира, че техните преговарящи после ще могат да се върнат в страната. \r\nМеждувременно специалният пратеник на Световната организация по конфликта в Йемен Мартин Грифитс изрази надежда, че „делегацията на бунтовниците ще пристигне в Женева, за да ускори мирния процес“.  \r\n***  Москва заяви в четвъртък, че твърденията на Великобритания, че Кремъл носи основната отговорност за нападението с невропаралитичния газ „Новичок“ над бившия руски агент Сергей Скрипал в Солзбъри, са „неприемливи“. \r\n„За нас всякакъв вид обвинения към руското ръководство са неприемливи“, заяви говорителят на Кремъл Дмитрий Песков пред журналисти. \r\n„Нито висшестоящото ръководство на Русия, нито тези под тях, нито пък който и да е друг официален представител, имат нещо общо със събитията в Солзбъри“, добави той. \r\n***  Канцлерът на Германия Ангела Меркел заяви, че е обсъдила с президентите на Русия и Турция, Владимир Путин и Реджеп Тайип Ердоган, ситуацията в Сирия и в частност в провинцията Идлиб. \r\n„Длъжни сме да не допуснем хуманитарна катастрофа в Идлиб, това е важна задача“, подчерта Меркел. „Говорих за това с Ердоган и Путин“, добави тя. \r\nСпоред нея обстановката в сирийската провинция Идлиб е двусмислена, тъй като там има радикални групировки, с които международните играчи трябва да се борят, но от друга страна, трябва да се защити и мирното население. \r\n***  Прищина е главната пречка да се стигне до компромисно решение, заяви в четвъртък министърът на външните работи на Сърбия Ивица Дачич, добавяйки че не се знае какво може да се очаква от петъчния диалог в Брюксел между президентите на Сърбия и Косово, Александър Вучич и Хашим Тачи. \r\nДачич заяви за белградския телевизионен канал „Първи“, че в „Прищина властва политическата агония и Европа и светът призовават да се стигне до споразумение и законово обвързваща спогодба, а косовските власти са главната пречка за това“. \r\nСръбският дипломат добави, че международната общност постоянно говори за компромисно решение, но когато Сърбия направи предложение за такова, поддръжниците на косовската независимост изразяват грижа за зачитането на териториалния принцип. \r\n„Ясно казвам на всички – вие сте лицемери“, заяви Дачич, добавяйки че не знае какво може да се очаква от диалога в петък в Брюксел. \r\nТой напомни, че „договорът за трайно решение трябва да бъде направен бързо, поради което са насрочени и тези срещи“ и добави, че в Прищина не желаят да говорят за една, втора, трета тема и че не знаят всъщност за какво искат да говорят. \r\nКакто Дачич повтори, той е сигурен само в едно – а това е, че в Брюксел няма да се разговаря за двете опции, които се споменават, а това са опцията на Прищина, която смята, че цяло Косово трябва да бъде независимо и че Сърбия трябва да го признае, и втората опция, според него, е тази на косовската автономия в рамките на Сърбия. \r\n„Нито една от тези две теми няма да бъде предмет на тези разговори. Нито Прищина, Нито Белград желаят да говорят за това. Ако се иска договор, трябва да се направи компромис“, смята първият дипломат на Сърбия. \r\n***", "date": "2018.09.06", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/09/06/2564128/predstoyashti-sabitiya-v-stranata-za-7-septemvri-agentsiya-fokus.html", "text": "*** \r\nВ 11.00 часа Председателят на Народното събрание Цвета Караянчева ще открие XVI-ия Международен панаир на традиционните занаяти в Етнографски музей на открито „Етър“ – Габрово.  \r\n*** \r\nОт 10.30 часа в Специализирания наказателен съд (ул. „Черковна“ 90“) ще бъде предоставена информация на брифинг за разследването по случая „Карнобат“. В брифинга ще участват и.ф. ръководителят на Специализираната прокуратура Даниела Начева, наблюдаващият разследването прокурор Ангел Кънев, главният Секретар на МВР главен комисар Младен Маринов, заместник-председателят на ДАНС Николай Ненков. \r\n*** \r\nОт 11.00 часа в ХІV състав на Специализирания наказателен съд е насрочено разпоредително заседание с подсъдими Десислава Иванчева, Биляна Петрова и Петко Дюлгеров.  \r\n*** \r\nОт 12.00 часа в заседателната зала на МВР ще се проведе редовният брифинг на министъра на вътрешните работи в оставка Валентин Радев.  \r\n*** \r\nОт 19.00 часа в Руския Културно-информационен център с православния филм „Светителят хирург“ ще бъде открито шестото издание на Международния кино и телевизионен фестивал „Славянска приказка“.  \r\n*** \r\nВ Градския парк на Банско ще се проведат станалите вече традиционни за града международни киноложки изложби.  \r\n*** \r\nЩе се извърши дезакаризация на зелените площи за обществено ползване, детски градини  и училища, както и обработка против влечуги. \r\n*** \r\nОт 9.30 часа в Експозиционен център „Флора“ ще се проведе тържествена среща по повод 55-ата годишнина от производството на първия български бензин.  \r\n***  \r\nОт 19.00 часа в Клуб 7 ще бъде отбелязан първия роден ден на Клуба.  \r\n***  \r\nОт 20.00 часа на Крепостта Царевец МДТ „Константин Кисимов“ ще представи операта„Българи от старо време“ от Асен Карастоянов по повестта на Любен Каравелов. \r\n*** \r\nВ 8.00 часа пред Стамбол капия кметът на Община Видин Огнян Ценков ще даде старт на колоездачния преход \"Дунав Ултра\", който се провежда за пета поредна година. \r\n*** \r\nОт 15.00 часа в заседателната зала на Областна администрация  – Враца,  областният управител Малина Николова ще проведе работна среща за координация и контрол по изпълнение на дейностите по Механизъм за съвместна работа на институциите по обхващане и включване в образователната система на деца и ученици в задължителна предучилищна и училищна възраст. \r\n*** \r\nОт 19.00 часа в Градската концертна зала ще се проведе концерт на Симфониета Враца.  \r\n*** \r\nОт 10.00 часа в стая 114 на Община Горна Оряховица Комисия за защита от дискриминация организира приемна за граждани.  \r\n*** \r\nОт 9.30 часа до 16.30 часа в Корпус 3 (бивш партиен дом, етаж 11) започва набирането на заявления-декларации от желаещите да ползват услугата „Обществена трапезария”.  \r\n*** \r\nОт 10.00 часа на паметника на легендарния командир на първа конна дивизия ген. Иван Колев ще бъдат поднесени венци и цветя от признателните поколения. \r\n*** \r\nОт 16.00 часа в парк „Свети Георги” ще се проведе September sun rock fest. \r\n*** \r\nОт 17.00 часа в регионалната библиотека „Дора Габе“ Нидал Алгафари ще представи книгите си: „Боже, защо Господ лъже?“, „Аллах, милост нямаш ли?“, „Любиш ли ти Бог си?“, „Орисани да избираме“. \r\n*** \r\nОт 18.00 часа в зала „Възраждане“ на Художествената галерия ще бъде открита Юбилейна изложба „150 години подвиг и памет“, посветена на 150 години от подвига на четата на Хаджи Димитър и Стефан Караджа.  \r\n***   \r\nОт 11.00 часа заместник председателят на ПП ГЕРБ  и председател на ПГ на ГЕРБ  Цветан Цветанов ще направи първа копка на нова детска градина във велинградското село Драгиново. В 10.30 часа, Цветанов ще се срещне в Драгиново с директорите на всички детски градини от община Велинград.   \r\n*** \r\nВ 11.00 часа на финалната кула на гребната база в Пловдив ще се проведе официалната пресконференция за предстоящия световен шампионат по гребане за мъже и жени. \r\n*** \r\nВ 19.00 часа на площад „Стефан Стамболов“ ще се състои концерт „България обича младите“.  \r\n*** \r\nВ 10.30 часа на паметника на Тодор Живков в Правец ще бъдат поднесени венци и цветя по повод 107 години от рождението на дългогодишния държавен глава на България.  \r\n*** \r\nВ 12.00 часа в ОУ „Христо Ботев“ в Раковски министърът на образованието и науката Красимир Вълчев ще направи изявление след работни срещи с представители на общините, РУО, директори на училища и учители. В 15.25 часа министър Вълчев ще направи изявление и в СУ \"Христо Проданов\" в Карлово. \r\n*** \r\nОт 18.30 часа в с. Стрелец ще се проведе празник на селото.  \r\n*** \r\nОт 19.00 часа в Оперния театър ще се състои заключителен концерт на Международен майсторски клас на Веселина Кацарова.  \r\n*** \r\nОт 9.00 часа в залата на втория етаж на Общината ще се проведе пресконференция във връзка със спечелен проект по програма „Европа за гражданите“. \r\n*** \r\nОт 9.30 часа на тенис кортове „Хасково“ ще се проведе турнир по тенис на корт. \r\n*** \r\nОт 10.00 в парка пред Мл. Център ще се състои детски шахматен празник. \r\n*** \r\nОт 11.00 в РБ „Хр. Смирненски“ ще бъде открита изложба на Национална библиотека  „Св. Св. Кирил и Методий“ – „Книги, посоки, публики“. \r\n*** \r\nОт 11.30 часа на пл. „Свобода“ ще се състои концерт на духов оркестър и Мажоретен състав.  \r\n*** \r\nОт 17.00 часа в залата за гостуващи изложби в РИМ-Хасково ще бъде открита гостуващата изложба „Втория по големина в света кристален череп и представяне на минерали“.  \r\n*** \r\nОт 18.00 часа в ДКТ „Иван Димов“ ще се състои театрална постановка „Happy  Land“. \r\n*** \r\nОт 19.00 часа на пл. „Свобода“ ще се състои концерт на група „SEVI“. \r\n*** \r\nОт 20.00 часа на пл. „Свобода“ ще се състои концерт на Група „Deep Zone Project“.", "date": "2018.09.06", "title": "Предстоящи събития в страната за 7 септември (Агенция „Фокус“)"}
{"url": "http://www.focus-news.net/news/2018/09/06/2564123/sliven-s-tarzhestvena-tseremoniya-na-ploshtad-hadzhi-dimitar-beshe-otbelyazana-133-ata-godishnina-ot-saedinenieto.html", "text": "С тържествена церемония на площад „Хаджи Димитър” Сливен отбеляза 133 години от Съединението на Княжество България и Източна Румелия. Това съобщиха от пресцентъра на  Община Сливен . В словото си кметът Стефан Радев подчерта, че трябва да се помнят и следват заветите, които Съединението е завещало: „Една мечта на целия български народ става реалност. Мечта за обединена България. Съединението е изцяло българско дело, организирано от българските водачи, осъществено от българския народ, защитено от българската дипломация и отвоювано от армията ни. Съединението ни дава ценен урок. Когато имаме кауза и действаме обединени, няма непостижими цели. Можем само да се гордеем с великите дела на нашите предци”, заяви кметът. \r\nМалко по-късно беше отслужен молебен за здраве и добруване от Негово Високопреосвещенство митрополит Иоаникий. Венци и цветя пред паметника на Хаджи Димитър и сливенските възрожденци положиха Сливенският митрополит Иоаникий, народните представители Десислава Танева, Кольо Милев и Таско Ерменков, кметът Стефан Радев, областният управител Чавдар Божурски, председателят на Общински съвет – Сливен Димитър Митев и общински съветници, Николай Чиликов – директор на Териториална дирекция „Национално сигурност” – Сливен, полк. Диян Цветков – началник на Военна полиция – Сливен, д-р Бисерка Михалева – началник на Регионално управление на образованието – Сливен, Регионален исторически музей – Сливен, Военно-патриотични съюзи, исторически дружества и граждански сдружения, учебните заведения от Сливен, политически партии, организации и граждани. Цветя бяха положени от името на народния представител Гергана Стефанова и ст. комисар Димитър Величков – директор на Областна дирекция на МВР. На събитието присъстваха още заместник – кметовете Стоян Марков, Румен Иванов, секретарят на общината Валя Радева и кметове на населени места. Честванията за празника продължиха с изпълненията на Младежки танцов ансамбъл „Браво“ при Народно читалище „Хаджи Димитър – 1937“ – Сливен с ръководители Станка Иванова и Иван Добрев. \r\nОрганизатори на събитието са Община Сливен, Военно Военно формирование 22220, Сливенска митрополия и Народно читалище „Хаджи Димитър – 1937“.", "date": "2018.09.06", "title": "Сливен: С тържествена церемония на площад „Хаджи Димитър” беше отбелязана 133-ата годишнина от Съединението"}
{"url": "http://www.focus-news.net/news/2018/09/06/2564132/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohod-predela.html", "text": "Повишена е опасността от падащи камъни в района на Кресненското дефиле и прохода Предел. Интензивно е движението по главен път Е-79 и автомагистрала „Струма“ в областта. Това каза за  Радио „Фокус“-Пирин  дежурният служител в Областно пътно управление-Благоевград. Не се извършват ремонтни дейности по пътната мрежа на територията на Благоевградска област. Няма регистрирани тежки пътни инциденти през изминалия ден в региона. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nЛора КАЛЧЕВА", "date": "2018.09.06", "title": "Благоевград: Повишена е опасността от падащи камъни в района на Кресненското дефиле и проход Предела"}
{"url": "http://www.focus-news.net/news/2018/09/06/2564131/gd-granichna-politsiya-trafikat-e-intenziven-na-izhod-za-leki-avtomobili-na-gkpp-kalotina-i-na-izhod-za-tovarni-na-kapitan-andreevo-dunav-most-vidindunav-most-ruse-i-kardam.html", "text": "Трафикът е интензивен на изход за леки коли на ГКПП \"Калотина\" на границата със Сърбия, както и на изход за товарни автомобили на ГКПП \"Капитан Андреево\" на българо-турската и на ГКПП \"Дунав мост-Видин\", ГКПП \"Дунав мост-Русе\" и ГКПП \"Кардам\" на българо-румънската граница, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-македонската и българо-гръцката граница трафикът е нормален на всички контролно-пропускателни пунктове.", "date": "2018.09.06", "title": "ГД \"Гранична полиция\": Трафикът е интензивен на изход за леки автомобили на ГКПП \"Калотина\" и на изход за товарни - на \"Капитан Андреево\", \"Дунав мост-Видин\",\"Дунав мост-Русе\" и \"Кардам\""}
{"url": "http://www.focus-news.net/news/2018/09/06/2564133/afp-chetirima-dushi-sa-zaginali-pri-strelba-v-amerikanskiya-grad-sinsinati.html", "text": "Стрелец е открил огън в банка в американския град Синсинати (щат Охайо), убивайки трима души, преди да бъде ликвидиран от полицията, предава   AFP. \r\nИнцидентът се е случил към 9:00 часа местно време (15:00 българско) в приемната на 30-етажната сграда на банка „Fifth Third“ в центъра на града.  \r\n„Лицето влезе и откри огън“, съобщава началникът на полицията в Синсинати Елиът Айзък. Отзовалата се полиция е започнала престрелка с нападателя, ликвидирайки го.  \r\nТрима души са загинали, още двама са настанени в болницата.  \r\nМотивите и самоличността на нападателя все още не са изяснени.   Виктор Турмаков", "date": "2018.09.06", "title": "AFP: Четирима души са загинали при стрелба в американския град Синсинати"}
{"url": "http://www.focus-news.net/news/2018/09/06/2564129/gencho-genchev-kmet-na-svishtov-dnes-pochitame-nesklonimiya-balgarski-duh-i-pametta-na-vsichki-posvetili-se-na-natsionalnata-ideologiya-za-silna-i-edinna-balgariya.html", "text": "Днес почитаме несклонимия български дух и паметта на всички, посветили се на националната идеология за силна и единна България. Това каза за предаването „За честта и славата на България“ на  Радио „Фокус“  кметът на Свищов Генчо Генчев по повод 133-тата годишнина от съединението на Княжество България и Източна Румелия. Онзи български дух, благодарение на който се случва Съединението, живее и днес, допълни той. \r\n„България винаги е постигала желаната цел, а на тази дата успява да усети вкуса на обединението и свободата – онази свобода, за която са се борили нашите предци. Макар Съединението да е безкръвен акт, той става възможен с цената на унижения и хиляди жертви. Той трябва да бъде нашата пътеводна светлина, за да вървим уверени към модерна България, към Европа – всичко онова, за което години наред българинът се е борил“, каза още Генчо Генчев. Единението днес може да стане само със силна политика, която да работи за гражданите на България, допълни той. Според него за хората „политиката“ е грозна дума, а всъщност трябва да е символ и да работи за обединението на нацията. Българинът и днес носи онзи борбен дух от миналото, но има нужда от обединител в лицето на политиците, уточни кметът на Свищов. „Честит празник на всички граждани на Република България, на моите съграждани от Свищов! Нека всички помним и тачим тези бележити дати, които ни дават самочувствието на българи!“, призова Генчо Генчев.", "date": "2018.09.06", "title": "Генчо Генчев, кмет на Свищов: Днес почитаме несклонимия български дух и паметта на всички, посветили се на националната идеология за силна и единна България"}
{"url": "http://www.focus-news.net/news/2018/09/06/2564121/nova-makedoniya-yens-stoltenberg-zayavi-che-ako-makedoniya-othvarli-dogovora-za-imeto-nyama-da-stane-chlen-na-nato.html", "text": "Генералният секретар на НАТО Йенс Столтенберг заяви, че е „илюзия“ да се смята, че Македония може да отхвърли споразумението за името, сключено с Гърция и да стане член на Алианса. Той подчерта, че страната е изправена пред „историческа“ възможност да стане член на НАТО и на ЕС, но и че единственият начин това да стане е чрез споразумението с Атина, предава македонската електронна медия    „Нова“. \r\n„Някои в Македония смятат, че могат да кажат „не“ на референдума, но  „да“ за членство в НАТО и ЕС, но такава алтернатива няма. Илюзия е, че споразумението може да се изключи, а след това да не влезе в Алианса“, заяви Столтенберг по време на посещението си в Скопие.  \r\nТой също така припомни, че през 2008 г. Македония не е получила поканата за членство и заяви, че оттогава са прекарани 10 години в изчакване. „Сега, когато 29 членове на Алианса ви поканиха да станете член, не пропускайте шанса“, допълни генералният секретар. \r\nСтолтенберг призова гражданите да гласуват на предстоящия референдум на 30 септември. Той също така говори за ползите от сигурността от членството в НАТО, което ще допринесе за икономическия просперитет и за растежа на чуждестранните инвестиции. \r\nПремиерът на Македония Зоран Заев на свой ред изрази убеждение, че  референдумът ще бъде успешен. Той обеща да изпълни необходимите реформи по върховенството на закона, съдебната реформа, борбата срещу корупцията, както и тези в сферата на отбраната. \r\nПрезидентът на Македония Георги Иванов и председателят на основната опозиционна партия ВМРО ДПМНЕ Християн Мицковски и след срещите си със Столтенберг останаха на мнение, че споразумението с Гърция е неприемливо за тях. Иванов заяви, че „вярва, че мястото на Македония е в ЕС и НАТО“ и че ще продължи да подкрепя тези стратегически цели.  \r\nСтолтенберг по време на посещението в Скопие подчерта готовността на македонските войници да участват в тежки операции. „Имате армия, способна да допринася за международната сигурност“, заяви той. Досега около 4000 македонски войници са участвали в мироопазващите мисии на НАТО в Афганистан и Ирак.  Виктор Турмаков", "date": "2018.09.06", "title": "„Нова“ (Македония): Йенс Столтенберг заяви, че ако Македония отхвърли договора за името, няма да стане член на НАТО"}
{"url": "http://www.focus-news.net/news/2018/09/06/2564134/veliko-tarnovo-ogranicheno-e-dvizhenieto-v-uchastak-ot-patya-mezhdu-oblastniya-tsentar-i-gorna-oryahovitsa-poradi-izgrazhdane-na-vodoprovod.html", "text": "Ограничено е движението в участък от пътя между Велико Търново и Горна Оряховица поради изграждане на водопровод. Забраната е въведена от км 49+610 до км 49+730. Срокът за приключване на ремонтните дейности е до 20 септември, съобщиха за  Радио „Фокус“ – Велико Търново  от Областно пътно управление - Велико Търново. \r\nНатоварен е трафикът по основните улици и булеварди във Велико Търново. Интензивно е движението по ул. „Магистрална“, част от главен път София-Варна. Възстановено е движението на всички автомобили и автобуси в посока „Царевец“ и обратно. Всички светофарни уредби към момента работят нормално. Екипи на полицията следят за правилното протичане на движението. Патрули има на входовете и изходите на старата столица. \r\nОтворен за движение на всички превозни средства е Проходът на Републиката. \r\nОграничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. Остава затворен пътя между село Шемшево и Велико Търново през Западна промишлена зона. Причината е ремонт на мостово съоръжение. Ограничено е движението на моторни превозни средства над 3,5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. \r\nМария НЕДЕВА", "date": "2018.09.06", "title": "Велико Търново: Ограничено е движението в участък от пътя между областния център и Горна Оряховица поради изграждане на водопровод"}
{"url": "http://www.focus-news.net/news/2018/09/06/2564130/the-washington-examiner-tuitar-othvarli-obvineniyata-che-ima-predubedeno-otnoshenie-kam-konservatorite.html", "text": "Директорът на социалната мрежа „Туитър“ Джак Дорси отхвърли обвиненията от президента Доналд Тръмп и водещите консерватори, че неговата платформа „тайно забранява“ тяхната гледна точка. По-рано министерството на правосъдието на САЩ обяви планове, че ще проучи дали компаниите като „Гугъл“ „Фейсбук“ и „Туитър“ „нарочно изместват свободното изразяване на идеи“, пише   The Washington Examiner. \r\n„Социалните медии напълно дискриминират срещу републиканските и консервативните гласове. Няма да позволим това“, заяви по-рано президентът на САЩ Доналд Тръмп.  \r\nПо време на изслушване пред Камарата на представителите Дорси потвърди, че има „бъг“ във вътрешните алгоритми на „Туитър“, които „по нечестен начин са филтрирали 600 хил. профила, включително на конгресмени“, но допълни, че сред тях е имало и демократи, следователно „няма провеждане на скрит идеологически дневен ред“ . \r\n„Ние изграждаме нашите политики въз основата на обективни критерии, а не въз основата на предразсъдъци или предпочитания спрямо едни хора над други. Ако научим, че имаме проблеми при представянето на непредубедени резултати от търсенията, ние ще ги поправяме“, допълни той. \r\nПо време на изслушването Дорси заяви, че „Туитър“ не извършва „забрана в сянка“ на консервативните политици в САЩ. Същевременно той увери, че преди изборите за Конгрес този ноември компанията му ще направи всичко, за да спре намесата на чуждите актьори, които ще се опитват да променят общественото мнение, използвайки платформите.  Виктор Турмаков", "date": "2018.09.06", "title": "The Washington Examiner: „Туитър“ отхвърли обвиненията, че има предубедено отношение към консерваторите"}
{"url": "http://www.focus-news.net/news/2018/09/06/2564135/blagoevgrad-lek-avtomobil-i-mototsiklet-sa-katastrofirali-v-rayona-na-selo-nova-lovcha.html", "text": "Лек автомобил и мотоциклет са катастрофирали в района на село Нова Ловча, община Хаджидимово. Това каза за  Радио „Фокус“-Пирин  дежурният служител в Областно пътно управление-Благоевград. Мотоциклетистът е закаран в лечебно заведение, но все още няма информация за състоянието му. Движението по пътя в района на инцидента се осъществява в една лента. \r\nЛора КАЛЧЕВА", "date": "2018.09.06", "title": "Благоевград: Лек автомобил и мотоциклет са катастрофирали в района на село Нова Ловча"}
{"url": "http://www.focus-news.net/news/2018/09/06/2564127/todorka-nedeva-regionalen-istoricheski-muzey-veliko-tarnovo-parviyat-balgarski-komitet-edinstvo-e-sazdaden-v-grada.html", "text": "Първият български комитет „Единство” е създаден във Велико Търново. Това каза в интервю за  Радио „Фокус“ – Велико Търново  Тодорка Недева, уредник в Отдел „Нова и най-нова история“ в Регионалния исторически музей. На 29 август 1878 година в Хаджинедялковата къща, в която тогава живее вече болният Любен Каравелов, е основаван търновският благотворителен комитет „Единство”. По думите й той има изключително важно място в живота на страната през този период. „Неговата главна цел е „…да земне отгоре си грижата да работи постоянно за разпространението на своите идеи навред из нашето Отечество: чрез съставянето на подобни комитети, с които да бъде в сношение, и всичките тия комитети да имат една цел, за постигането на която съвместно да работят и която да бъде „Единството на всичките българе и улучението на тяхното днешно положение”, допълни Тодорка Недева. \r\nТя посочи, че инициаторите и членовете на новосформирания комитет, сред които личат имената на Жоржо Момчев, Георги и Никола Живкови, Ст. Стамболов, Р. Николов, д-р Стат Антонов и др., си поставят общонационална задача – организирана борба за обединение на българските земи. „Нещо, което се случва в този вариант за първи път. Оттук произтичат и конкретните действия, свързани с водещата роля на търновския благотворителен комитет „Единство” и задачата за незабавно подпомагане и разширяване на започналата вече въоръжена съпротива на българите от Южна България и Македония срещу решенията на Берлинския конгрес“, допълни Тодорка Недева. \r\nНадежда КРЪСТЕВА", "date": "2018.09.06", "title": "Тодорка Недева, Регионален исторически музей - Велико Търново: Първият български комитет „Единство” е създаден в града"}
{"url": "http://www.focus-news.net/news/2018/09/06/2564139/sport-barselona-prodalzhi-dogovora-si-sas-serhio-buskets.html", "text": "Полузащитникът на Барселона Серхио Бускетс преподписа договора си с отбора. Каталунският клуб води преговорите с 30-годишния испанец за ново споразумение в течение на това лято. \r\nБускетс играе за Барселона от 2008 г. В състава на тима той седем пъти е бил шампион на Испания и три пъти става победител на Шампионската лига.  Виктор Турмаков", "date": "2018.09.06", "title": "Спорт: Барселона продължи договора си със Серхио Бускетс"}
{"url": "http://www.focus-news.net/news/2018/09/06/2564138/blagoevgrad-dvizhenieto-po-patya-simitli-gotse-delchev-pri-novo-leski-se-osashtestvyava-v-edna-lenta-poradi-ptp.html", "text": "Движението по път II-19 Симитли – Гоце Делчев при Ново Лески се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.09.06", "title": "Благоевград: Движението по пътя Симитли – Гоце Делчев при Ново Лески се осъществява в една лента поради ПТП"}
{"url": "http://www.focus-news.net/news/2018/09/06/2564143/gabrovo-zatrudneno-e-dvizhenieto-v-uchastak-ot-patya-mezhdu-oblastniya-tsentar-i-selo-stomanetsite.html", "text": "Затруднено е движението в участък от пътя между Габрово и село Стоманеците. Причината е пропаднал участък на асфалтова настилка при км 7+060. Една от лентите за движение е стеснена, като е поставена сигнализация, съобщиха за  Радио „Фокус“ -Велико Търново  от Областно пътно управление – Габрово. Ограничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nОстава в сила забраната за движение на тежкотоварни превозни средства над 12 тона, както и теглене на ремаркета и полуремаркета над 10 тона в района на  прохода Шипка. Ограничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства с ширина над 3.30 м по път III-401 граница с област Ловеч – Кормянско - Малък Вършец – при км 46+800, по общински пътя до III-403 в село Малък Вършец. \r\nНа пътя Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nМария НЕДЕВА", "date": "2018.09.06", "title": "Габрово: Затруднено е движението в участък от пътя между областния център и село Стоманеците"}
{"url": "http://www.focus-news.net/news/2018/09/06/2564144/usgs-kray-bregovete-na-fidzhi-e-registrirano-zemetresenie-s-magnitud-78.html", "text": "Край бреговете на тихоокеанската островна държава Сува е регистрирано земетресение с магнитуд 7.8 по скарата на Рихтер, показва справка на интернет-страницата на   Геологическата служба на САЩ (USGS). \r\nТрусът е регистриран в 17:49 часа българско време на 101 км. югоизточно от столицата Сува. Епицентърът е на дълбочина от 610 км.  \r\nЗа момента няма данни за жертви и разрушения. Не е обявявана тревога за формирането на вълни-цунами.   Виктор Турмаков", "date": "2018.09.06", "title": "USGS: Край бреговете на Фиджи е регистрирано земетресение с магнитуд 7.8"}
{"url": "http://www.focus-news.net/news/2018/09/06/2564145/afp-sasht-obvini-svarzan-s-pravitelstvoto-severnokoreyski-programist-za-virusa-wannacry-i-za-hakerskite-ataki-nad-soni.html", "text": "Властите на САЩ обвиниха севернокорейския програмист Пак Джин-хьок за едни от най-тежките случаи на хакерски атаки по целия свят. Според тях поръчител е режимът в Пхенян, предава   AFP. \r\nПрограмистът е обвинен, че стои зад атаките с компютърния вирус WannaCry, поразил редица правителствени и частни компютърни мрежи през май 2017 г ,  зад нападението над кинокомпания „Сони пикчърс“, както и зад обира на онлайн активите на централната банка на Бангладеш.  \r\nМинистерството на правосъдието и министерството на финансите на САЩ съобщават, че Пак Джин-хьок е „час от конспирацията“, която стои зад атаките „извършени в името на правителството на Северна Корея или на Работническата партия на стваната“.  Виктор Турмаков", "date": "2018.09.06", "title": "AFP: САЩ обвини свързан с правителството севернокорейски програмист за вируса „WannaCry“ и за хакерските атаки над „Сони“"}
{"url": "http://www.focus-news.net/news/2018/09/06/2564141/todorka-nedeva-regionalen-istoricheski-muzey-veliko-tarnovo-nikola-zhivkov-pishe-parvonachalniya-tekst-na-pesenta-shumi-maritsa-koyato-se-prevrashta-v-himn-na-balgariya-1886-1944-g.html", "text": "Търновецът Никола Живков пише първоначалния текст на песента „Шуми Марица“, която се превръща в химн на България в периода 1886-1944 година. Това каза за  Радио „Фокус“ – Велико Търново  Тодорка Недева, уредник в Отдел „Нова и най-нова история“ в Регионалния исторически музей. По думите й, неговия текст е основно преработен от патриарха на българската литература  Иван Вазов, и  през споменатите години по-скоро се изпълнява варианта на Вазов. \r\nТодорка Недева посочи, че търновският книжовник участва в Сръбско-турската война и Руско–турската освободителна война. През 1878 година започва да издава „Гусла с песни“ кн. I.  След Освобождението е училищен инспектор във Видин, Свищов, Русе и Варна. \r\nНикола Живков произхожда от забележително семейство, което по думите на Тодорка Недева, прави чест не само на Велико Търново, но и на цяла България. „Може би малко хора знаят, че той е брат на Георги Живков, известен политик и съратник на Стефан Стамболов, бил е последователно министър на просвещението и финансите и два пъти председател на Народното събрание. Сестра му е Виктория Живкова, известна в нашата история като Вела Благоева, съпругата на Димитър Благоев, брат е и на Рада Пискюлиева, която пък е съпруга на известния лекар и един от най- успешните кметове на Варна Ангел Пискюлиев. Никола Живков получава солидно за времето си образование. В периода  1861 – 1867 година той учи в родния си град при прочутите учители Никола Михайловски и Петко Славейков. Самите техни имена са достатъчен атестат за едно добро образование“, отбеляза Тодорка Недева . \r\nСлед това, в периода до 1869 година изучава педагогика и математика при американската мисия в Русе.  Работил е и в книжарницата на прочутия Христо Данов. \r\nМария НЕДЕВА", "date": "2018.09.06", "title": "Тодорка Недева, Регионален исторически музей – Велико Търново: Никола Живков пише първоначалния текст на песента „Шуми Марица“, която се превръща в химн на България (1886-1944 г.)"}
{"url": "http://www.focus-news.net/news/2018/09/06/2564136/24-vesti-makedoniya-georgi-ivanov-i-hristiyan-mitskovski-zayaviha-che-sa-za-nato-i-es-no-protiv-sporazumenieto-s-gartsiya.html", "text": "Генералният секретар на НАТО Йенс Столтенберг по време на посещението си в Македония проведе срещи с президента на страната Георги Иванов и с председателя на основната опозиционна партия ВМРО-ДПМНЕ Християн Мицковски, обсъждайки с тях сигурността, стабилността и просперитета на региона, предава скопското електронно издание   „24 Вести“. \r\nОт македонското президентство съобщиха, че Иванов е потвърдил стратегическия ангажимент на страната да стане член на ЕС и на НАТО, но е отхвърлил договорът за името, подписан от министър-председателите на Гърция и на Македония Зоран Заев и Алексис Ципрас. \r\n„Смятам, че истинското място на Македония е в Европейския съюз и в НАТО. Ще продължа да подкрепям нашите стратегически цели. Но организациите не трябва по никакъв начин да бъдат алиби за лошо споразумение“, заяви Иванов на срещата си със Столтенберг. \r\nПо време на срещата си с генералния секретар Мицковски също потвърдени желанието на партията за членството на страната в НАТО и ЕС, но добави, че има сериозни възражения относно споразумението с Гърция. \r\nСтолтенберг заяви,  че по време на  срещите с Иванов и Мицковски е посочил, че членството в НАТО и ЕС без споразумението с Гърция не е възможно, и че това е окончателна позиция.  Виктор Турмаков", "date": "2018.09.06", "title": "„24 Вести“ (Македония): Георги Иванов и Християн Мицковски заявиха, че са за НАТО и ЕС, но против споразумението с Гърция"}
{"url": "http://www.focus-news.net/news/2018/09/06/2564140/afp-sasht-frantsiya-germaniya-i-kanada-podkrepiha-razkritiyata-na-velikobritaniya-po-sluchaya-skripal.html", "text": "Министър-председателите на Канада и на Великобритания Джъстин Трюдо и Тереза Мей, президентите на САЩ и Франция Доналд Тръмп и Еманюел Макрон, както и германският канцлер Ангела Меркел „са напълно уверени“, че зад отравянето на бившия служител на ГРУ на Русия Сергей Скрипал в южния английски град Солсбъри през март стоят служители на руското разузнаване, предава   AFP. \r\nПетимата лидери също така заявяват, че са напълно убедени, че заповедта за убийството на Скрипал на британска земя почти със сигурност е одобрено на високо равнище от руското правителство, гласи общо заявление, издадено от властите на Великобритания.   Виктор Турмаков", "date": "2018.09.06", "title": "AFP: САЩ, Франция, Германия и Канада подкрепиха разкритията на Великобритания по „случая Скрипал“"}
{"url": "http://www.focus-news.net/news/2018/09/06/2564147/rumyana-glavcheva-ekspert-seizmolog-nyama-myasto-ot-teritoriyata-na-yaponiya-s-nuleva-veroyatnost-za-satresenie-s-intenzivnost-pod-ix-stepen-predizvikano-ot-badeshto-zemetresenie.html", "text": "Още преди да е приключило възстановяването от най-тежкия за последния четвърт век тайфун Джеби, северният остров Хокайдо, Япония, е разтърсван от серия земетресения. Тайфунът връхлетя във вторник тази седмица остров Шикоку, след което и западното крайбрежие на най-големия японски остров Хонсю. Разразил се с максимална скорост на ветровете 145-160 километра в час и наводнения от проливни дъждове, той остави минимум 11 мъртви и рани 126 души, коментира  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) \r\nКакто оповестиха българските медии, тази нощ малко след 3 часá местно време земетресение с магнитуд 6.6-6.7 (Европейски сеизмологичен център, съответно Японска метеорологична агенция) силно разтърси южните територии на Хокайдо.  За 20 чáса след силното земетресение Метеорологичната служба на Япония съобщава само два труса с магнитуд над 5 (12 минути и 3 чáса по-късно), 12 – с магнитуди между 4.0 и 4.9, и близо 75 усетени труса с магнитуд под 4 (с максимални сътресения с интензивност между II и V степен по 12-степенната Европейска скáла).  \r\nЗеметръсната история на активирания район говори, че там липсват предходни силни земетресения, т.е. събития с магнитуд 6 и по-голям. Най-близък локализиран източник на мощно земетресение е регистриран на 4 март 1952 година на 200 км в изток-югоизточна посока от днешното огнище. То е било с магнитуд 8.1, епицентър в океана източно от Хокайдо. Огромната излъчена сеизмична енергия е разрушила до основи 815 къщи, довела до необитаемост 1621 постройки, 328 са пострадали от наводняване, 20 от пожари; повредени са 451 плавателни съдове. Най-близък по време и място епицентър е този на земетресение с магнитуд 5.0 от 15 юли 2018. То се е случило пак в изток-югоизточна посока, но на по-малко от 100 км. Източникът на последното е оценен на около 60 км дълбочина, затова без съществен ефект. \r\nГлавното земетресение от тази сутрин е с максимално въздействие от IX и по-висока степен (6 по японската скáла за интензивност - илюстрация). В южните територии на Хокайдо интензивността спада до VI степен (слаби повреди, уплаха сред жителите – едва ли това се отнася за японците!). Например в Сапоро, главният град на Хокайдо, – на 60-65 км запад-северозападно от епицентъра – сътресението е от VI степен според сведения (33 на брой), получени от Американската геоложка служба. Пак според американския център, земетресението е усетено от IV степен на 230 км в юг-югозападна посока от епицентъра (остров Хонсю – 10 сведения). Съвсем слаби са въздействията на разстояния в интервала 300-400 км от епицентъра. Вторично явление, предизвикано от земетресенията, са свлачища. Особени щети предизвика свличането на земни маси върху градчето Ацуми (илюстрация).  Един от най-силните афтершокове (магнитуд 5.3) е допринесъл да се активират поне 4 свлачища, съобщава правителственият говорител Йошихиде Суга. Трусовете оставиха целия остров Хокайдо, населен от 5.3 милиона жители, без електричество; по този повод министърът е заявил, че възстановяване на електрозахранването ще отнеме около седмица време, тъй като има повреди в най-голямата топлинна централа на острова. Поради обширни повреди (строшени стъкла, повредени тавани и покривни конструкции) главното летище на Хокайдо, намиращо се край Сапоро, е било затворено. Правителственият говорител Суга съобщава, че поради прекъсване на електрозахранването, в ядрената централа Томари е включено аварийното захранване за охлаждане на горивните пръти. В град Муран - в завод на Мицубиши, земетресението е предизвикало пожар, загасен и минал без човешки загуби. Японски медии съобщават, че най-малко 9 са жертвите на днешните земетресения и свлачища, предизвикани от тях, 40 души са в неизвестност, а около 120 са потърсили медицинска помощ.  \r\nТериторията на Япония е едно от местата на планетата с висока сеизмична активност – там се случват около 20 процента от земетресенията с магнитуд 6 и по-голям.", "date": "2018.09.06", "title": "Румяна Главчева, експерт-сеизмолог: Няма място от територията на Япония с нулева вероятност за сътресение с интензивност под IX степен, предизвикано от бъдещо земетресение"}
{"url": "http://www.focus-news.net/news/2018/09/06/2564148/plovdiv-dvama-rabotnitsi-sa-s-tezhki-izgaryaniya-sled-intsident-v-zavoda-za-hartiya-v-rayona-na-stamboliyski.html", "text": "Двама работници са с тежки изгаряния след инцидент в завода за хартия в района на град Стамболийски. Това потвърди за  Радио „Фокус“ – Пловдив  дежурният от Районната координационна централа на Центъра за спешна медицинска помощ в Пловдив. Инцидентът е станал вчера при рутинни ремонтни дейности на вакуумна изпарителна станция на територията на завода. Получило се е изтичане на черна луга с много висока температура и двамата работници са пострадали. Те са настанени в Клиниката по изгаряния в Университетската болница „Св. Георги“ в Пловдив.  \r\nОрганизирано е било допълнително кръводаряване, за да бъдат извършени необходимите манипулации и животоспасяващи операции. От Инспекцията по труда извършват проверка, която да установи дали са били спазени всички необходими изисквания за безопасност на труда и дали пострадалите да били с нужната екипировка.  \r\nТони МИХАЙЛОВ", "date": "2018.09.06", "title": "Пловдив: Двама работници са с тежки изгаряния след инцидент в завода за хартия в района на Стамболийски"}
{"url": "http://www.focus-news.net/news/2018/09/06/2564146/prof-petko-petkov-istorik-saedinenieto-ni-uchi-da-postavim-obshtobalgarskoto-dobruvane-na-parvo-myasto.html", "text": "Ако има преки поуки от Съединението, те са, че първо трябва да приберем партийните лакти, ако имаме ясна национална цел и се стремим да я постигнем, без да преставаме да бъдем различни и да се опитаме да поставим общобългарското добруване на първо място, а това налага едни по-премислени действия. Това коментира в предаването „Царевград Търнов – славата и величието на България“ на  „Радио Фокус“  историкът проф. Петко Петков. Той посочи, че доколкото се преплитат история и съвременност, пряката аналогия с миналото не само, че не е удачна, но е и неправилна, тъй като можем само да се поучим от някои сходни елементи в аналогични ситуации. \r\n„Става въпрос за един български народ, който живее в други времена, който е категоричен в някои свои избори, направени  още преди да има българска държава. Неговото желание да покрие със самостоятелна държавност изконните български земи е абсолютно доказана и това уплътнява тогавашната национална кауза. А тя е национална държавност в доказаните български земи, изграждане на такъв тип държавно устройство, управление, което е модерно, конституционно, европейско“, посочи Петко Петков. \r\nПо думите му днес е малко трудно да се каже каква е обединяващата всички българи национална кауза. „Ако трябва да използваме части от неосъществения ни национален идеал, който се формира именно през 19 век, аз съм склонен да приема част от заветите на Левски за такъв идеал и да напомня неговата крилата фраза и стремеж: „Нашият българско да блести като една звезда на европейския небосклон“. Тоест, България е безспорен член на европейското семейство –  исторически,  културно, географски. Ако приемем този завет на Левски, то значи да се стремим без да преставаме да бъдем различни, запазвайки своите симпатии, антипатии, идеологически и други предубеждения, да разберем, че има по-важни неща от нас, а именно - този завет на Левски. За да стане България „бляскава звезда“ трябва да се стремим към една модерна, добре устроена и действаща държавна система. Нито една партия не трябва да казва това е само моят идеал, нито една партия не би трябвало да казва, че тя единствено е постигнала националните цели, а другите са ги пропуснали. Това са първите стъпки, на които ни учи Съединението“, подчерта проф. Петков. \r\nМария НЕДЕВА", "date": "2018.09.06", "title": "Проф. Петко Петков, историк: Съединението ни учи да поставим общобългарското добруване на първо място"}
{"url": "http://www.focus-news.net/news/2018/09/06/2564137/todorka-nedeva-regionalen-istoricheski-muzey-veliko-tarnovo-sled-veliko-tarnovo-blagotvoritelni-komiteti-edinstvo-vaznikvat-i-v-drugi-naseleni-mesta-v-tsyalata-strana.html", "text": "След Велико Търново благотворителни комитети „Единство“ възникват в Русе, Ловеч, Габрово, Горна Оряховица, Трявна, Разград и други населени места, както и в повечето селища в Източна Румелия. Това каза в интервю за  Радио „Фокус“ – Велико Търново  Тодорка Недева, уредник в Отдел „Нова и най-нова история“ в Регионалния исторически музей. Основаният през юли 1878 година таен комитет в Пловдив също приема търновското наименование „Единство”. \r\n„Дейността на комитетите „Единство” през 1878 – 1879 година е една от най-масовите освободителни прояви на българския народ за довършване на националното освобождение и обединение. Те подготвят условията и допринасят за осъществяването на съединението на Княжество България с Източна Румелия, което става факт на 6 септември 1885 година. Ние като търновци имаме основание да се гордеем, че имаме съществен принос чрез изграждането на комитет „Единство“ за последвалото Съединение на България.“, допълниТодорка Недева. \r\nНадежда КРЪСТЕВА", "date": "2018.09.06", "title": "Тодорка Недева, Регионален исторически музей - Велико Търново: След Велико Търново, благотворителни комитети „Единство“ възникват и в други населени места в цялата страна"}
{"url": "http://www.focus-news.net/news/2018/09/06/2564149/sport-yuventus-i-inter-proyavyavat-interes-kam-federiko-kieza.html", "text": "Ювентус и Интер проявяват интерес към нападателя на Фиорентина Федерико Киеза. Отборът му е готов да продаде 20-годишния италианец за 70 милиона евро. \r\n Младият нападател, смятан за един от най-перспективните футболисти в Серия А, вече е извикан в националния отбор на Италия. \r\nКиеза играе във Фиорентина от 2016 г. През настоящия сезон той е провел два мача, отбелязвайки един гол и една асистенция.  Виктор Турмаков", "date": "2018.09.06", "title": "Спорт: Ювентус и Интер проявяват интерес към Федерико Киеза"}
{"url": "http://www.focus-news.net/news/2018/09/06/2564150/nova-makedoniya-vanshnite-ministri-na-gartsiya-i-na-frantsiya-sa-obsadili-dogovora-za-imeto-s-makedoniya.html", "text": "Споразумението за името с Македония е било една от темите, обсъдени в Атина  между външните министри на Гърция и Франция Никос Кодзиас и Жан-Ив льо Дриан. На днешната си среща се изразиха надежда, че то скоро ще бъде ратифицирано, което ще допринесе за стабилността на региона, предава македонското електронно издание   „Нова“. \r\n„Друг много важен въпрос от историческо значение, който обсъждахме, е постигането на името на Македония. Надяваме се, че това споразумение скоро ще бъде ратифицирано, което ще допринесе за необходимата стабилност, която трябва да съществува в региона“, заяви Льо Дриан на съвместна пресконференция. „ \r\n„Споразумението произтича от диалог, култура на консенсус. Това е договор за отговорност към региона и бъдещето му“, на свой ред заяви Кодзиас. \r\nФренският министър се срещна и с гръцкия премиер Алексис Ципрас, а тази вечер ще разговаря и с лидера на опозиционната партия „Нова демокрация“, Кирякос Мицотакис.  Виктор Турмаков", "date": "2018.09.06", "title": "„Нова“ (Македония): Външните министри на Гърция и на Франция са обсъдили договора за името с Македония"}
{"url": "http://www.focus-news.net/news/2018/09/06/2564142/alsat-m-makedoniya-hashim-tachi-othvarli-vazmozhnostta-za-podyalba-na-kosovo.html", "text": "Един ден преди новия кръг преговори между Косово и Сърбия, косовският президент Хашим Тачи увери, че няма да има подялба на страната, няма размяна на територии и няма да има Република Сръбска в нея. Същевременно той увери, че  Косово ще подпише споразумение със Сърбия, което ще бъде приемливо за САЩ и ЕС, предава скопският телевизионен канал   „Алсат-М“. \r\n\"Косовско-сръбското историческо споразумение ще има смисъл, само ако възникне взаимно признаване. Ако се постигне споразумение,  то трябва да се осъществи взаимно признаване и премахване на всички препятствия пред членството в Косово в ООН и във всички други международни организации. Също така ще се извърши разграничаването на границата, включването на долината на Прешево, Медведжа и Буяновац. Но трябва да кажа нещо открито. Косово няма смисъл без Митровица и Газивода. Няма да има подялба, няма да има обмен и няма да има Република Сръбска в Косово. Ще подпишем споразумение със Сърбия - правно обвързващ международен договор, който ще бъде приемлив за Вашингтон и Европейския съюз \", заяви Тачи. \r\nНа 7 септември в Брюксел президентите на Косово и Сърбия Хашим Тачи и Александър Вучич ще се срещнат за нов кръг от преговори за нормализиране на отношенията.   Виктор Турмаков", "date": "2018.09.06", "title": "„Алсат-М“ (Македония): Хашим Тачи отхвърли възможността за подялба на Косово"}
{"url": "http://www.focus-news.net/news/2018/09/06/2564168/sport-armeniya-pobedi-lihtenshtayn-v-mach-ot-ligata-na-natsiite.html", "text": "Армения победи като домакин с 2:1 Лихтенщайн в първи мач от група 4 на зона Д от лигата на нациите.  \r\nМаркос Пицели откри резултата в полза на домакините в 30-ата минута. Три минути по-късно гостите изравниха чрез Сандро Волфингер. В 76-ата Тигран Барсегян оформи крайния резултат.  Виктор Турмаков", "date": "2018.09.06", "title": "Спорт: Армения победи Лихтенщайн в мач от Лигата на нациите"}
{"url": "http://www.focus-news.net/news/2018/09/06/2564170/veliko-tarnovo-komisiyata-za-zashtita-ot-diskriminatsiya-organizira-priemna-za-grazhdani-v-gorna-oryahovitsa.html", "text": "Комисията за защита от дискриминация (КЗД) организира приемна за граждани в Горна Оряховица. Това съобщиха от пресцентъра на  Община Горна Оряховица . Приемният ден ще се проведе от 10.00 часа на 7 септември (петък) в стая 114 в сградата на Общината. Регионалният представител на комисията консултира граждани, които са били обект на дискриминационни действия в работата, на улицата, в училище, в институции, в здравни заведения, в магазини, както и хора с нарушени права заради недостъпна архитектурна среда или други практики на дискриминация. Ще бъде оказана и методическа помощ при подаване на жалби. \r\nКоординати на регионалното представителство на КЗД във Велико Търново: пл. „Център” №2, бл. 1, ет. 4, ст. 413; телефон: 062 650 523, GSM: 0895 507 337 – Диана Николаева – регионален представител на КЗД.", "date": "2018.09.06", "title": "Велико Търново: Комисията за защита от дискриминация организира приемна за граждани в Горна Оряховица"}
{"url": "http://www.focus-news.net/news/2018/09/06/2564174/varna-zapochna-zhatvata-na-slanchogled-v-oblastta.html", "text": "Започна жътвата на слънчоглед във Варненска област. Това съобщиха за  Радио „Фокус” – Варна  от Областна дирекция „Земеделие” - Варна. Площите със слънчоглед във Варненска област са общо 414 773 дка, като прибраната реколта към момента е около 5%, допълниха от дирекцията. На територията на Варненска област земеделските производители отглеждат и 125 525 дка царевица за зърно, като прибирането й ще започне по-късно през годината. \r\nМарияна ВАЛЕНТИНОВА", "date": "2018.09.06", "title": "Варна: Започна жътвата на слънчоглед в областта"}
{"url": "http://www.focus-news.net/news/2018/09/06/2564103/plovdiv-nyakolko-sabitiya-po-povod-133-godini-ot-saedinenieto-na-knyazhestvo-balgariya-s-iztochna-rumeliya-predstoyat-v-grada.html", "text": "Няколко събития по повод 133 години от Съединението на Княжество България с Източна Румелия предстоят в Пловдив, предаде репортер на  Радио „Фокус“-Пловдив . От 18.30 часа на площад „Централен“, пред Военни клуб, ще се проведе възстановка на събитията от 6 септември 1885 година, представена от комитет „Родолюбие“. От 19.00 часа на площад „Стефан Стамболов“ ще започне празничен концерт на Студентска музикална формация „Жарава“ към Пловдивски университет „Паисий Хилендарски“ с ръководител Владимир Величков. От 19.45 часа в Музея на Съединението ще бъде открита изложбата „Пловдив в културната история на България“. От 20.30 часа на площад „Съединение“ ще започне тържествената заря-проверка. \r\nТържествата започнаха сутринта с 43-тия Международен мемориален маратон „Съединение“. След това в катедралния храм „Света Богородица“ Пловдивския митрополит Николай отслужи тържествен молебен в съслужие с всички свещеници от епархията. Официални гости бяха председателят на Народното събрание Цвета Караянчева, председателят на ПГ на ГЕРБ и зам.-председаетел на партията Цветан Цветанов, кметът на Пловдив Иван Тотев, областният управител Здравко Димитров, народни представители от Пловдив, районни кметове, общински съветници и др. След това те поднесоха венци и цветя пред паметниците на Захари Стоянов и Райчо Николов. \r\nМария РУСЕВА", "date": "2018.09.06", "title": "Пловдив: Няколко събития по повод 133 години от Съединението на Княжество България с Източна Румелия предстоят в града"}
{"url": "http://www.focus-news.net/news/2018/09/06/2564151/todorka-nedeva-regionalen-istoricheski-muzey-veliko-tarnovo-prosvetniyat-deets-nikola-zhivkov-otkriva-parvata-detska-gradina-u-nas-edna-ot-parvite-i-na-balkanite.html", "text": "Роденият във Велико Търново просветен деец, книжовник и общественик Никола Живков открива първата детска градина у нас, която е една от първите и на Балканите. Това каза за  Радио „Фокус“ – Велико Търново  Тодорка Недева, уредник в Отдел „Нова и най-нова история“ в Регионалния исторически музей. Това се случва през 1882 година в Свищов. „Детската градина се помещава в дома на Алекси Гълчавата и събира 53 деца в предучилищна възраст.  Идеята на книжовника от Велико Търново е децата да се възпитават по български дух, български характер, както самия той пише. Детското заведение се издържа от общината в Свищов, но за съжаление съществува няколко месеца, причините са от финансов характер. Пет години по-късно  през 1887 година издава първото ръководство за работа в детските градини „Детинска мъдрост“, обясни Тодорка Недева.  \r\nТя допълни, че в  продължение на 12 години Никола Живков учителства в редица български селища, сред които Варна, Берковица, Севлиево, Свищов, преподава и във Велес  и Тулча. Участвал е в редактирането на първия брой на вестник „Нова България“ на Христо Ботев , който излиза през 1876 година. Автор е на редица учебници. „Пише драми и комедии, по-известни сред които „Ильо Войвода“,  „Светулка“, редактира хумористичните вестници „Комар“ и „Телеграф“, сътрудничи на списание“Училище“.  През 1880 година в Русе започва да издава и вестник „Македония“ Това е важен и авторитетен факт. Остава в нашата история като първото периодично издание, което се занимава специално с македонския проблем“, посочи Тодорка Недева. Тя допълни, че в периода от 1872 до 1873 година Никола Живков е пълномощник на Българската екзархия и Българското читалище в Цариград. Той е натоварен с изключително отговорната и родолюбива задача да подпомага откриването на читалища в българските земи. \r\nМария НЕДЕВА", "date": "2018.09.06", "title": "Тодорка Недева, Регионален исторически музей – Велико Търново: Просветният деец Никола Живков открива първата детска градина у нас, една от първите и на Балканите"}
{"url": "http://www.focus-news.net/news/2018/09/06/2564172/kyustendil-istoricheskiyat-muzey-v-dupnitsa-pazi-spomeni-za-saedinenieto-ot-kraeveda-nikola-lazarkov.html", "text": "Историческият музей в Дупница пази спомени за Съединението от краеведа Никола Лазарков. Това каза пред  Радио „Фокус” – Кюстендил  Анелия Геренска, директор на Общински музей – Дупница. По спомените на Никола лазарков Съединението се е подготвяло от по-рано, но самият акт е извършен на 6 септември 1885 година, когато в същия ден в Дупница то е съобщено с телеграма от Кюстендилския окръжен управител. „А тоя ден беше събота и пазар. Затова веднага се заприготвя свикване на околийски митинг за одобрение, сърадване и окуражаване на авторите и за апел към правителството на свободна България – да подпомогне и подкрепи направеното народно дело. Беше хубав слънчев ден. И около четири часа по пладне митингът се състоя сред града на сегашния централен площад,…и едва побираше насъбралото се множество – граждани и селяни”, се казва в спомените на Никола Лазарков. \r\nВенцеслав ИЛЧЕВ", "date": "2018.09.06", "title": "Кюстендил: Историческият музей в Дупница пази спомени за Съединението от краеведа Никола Лазарков"}
{"url": "http://www.focus-news.net/news/2018/09/06/2564175/kmetat-na-kazanlak-galina-stoyanova-neka-vazpitavame-rodolyubieto-u-detsata-si-s-lichniya-primer.html", "text": "Нека възпитаваме родолюбието у децата си с личния пример. Това каза в словото си пред жителите на село Овощник при откриването на обновената сграда на Основно училище „Д-р Петър Берон“ кметът на Община Казанлък Галина Стоянова, предаде кореспондент на  Радио „Фокус“ . Тя поясни, че съвсем умишлено в Деня на Съединението се откриват обновените сгради на две училища, които са ремонтирани от общо осем образователни обекта в общината – училището в град Крън и училището в село Овощник. Тя посочи също, че в тези две училища има най-голям отлив на деца към училищата в Казанлък.  \r\n„Спомням се преди няколко години, че имахме много голяма грижа с кмета на село Овощник, с училищното настоятелство и учителите тук, бяхме изправени пред дилемата за закриване на училището. Ние не го закрихме, а направихме ново училище. Затова днес, в деня, в който трябва да си спомним, че да сме родолюбиви означава да сме единни и да обичаме родното, направихме откриването на сградата в село Овощник и ви поканихме, родители, деца, жители на Овощник да ви кажем, че ние сме обърнати с лице към вас“, отбеляза Галина Стоянова. В този смисъл кметът тя каза още, че Община Казанлък е вложила изключително голям ресурс в сградата, за да я направи модерна, функционална, с прекрасна спортна площадка, за да може тя да не отстъпва на нито едно училище. „Моят апел е, да вървите заедно като общност, заедно с новия директор, който дойде при вас, за да създаде музикални паралелки, да учи децата на фолклор, на пеене, на инструменти, с много голяма амбиция да ги върне от града тук при вас, за да сте спокойни, че имат надзор през целия ден. Дайте сили на него и на прекрасния му екип, защото в Овощник има прекрасни учители, които не мога да поставя по никакъв начин по – долу от учителите в град Казанлък. Дайте им шанс да работят в това училище с вашите деца. Дайте сили и на кмета, който вече няколко години напътства родителите да спрат да записват децата си в града“, коментира Галина Стоянова.  \r\nСградата на ОУ „Д-р Петър Берон“ е реновирана в рамките на проекта на Община Казанлък „Обновяване на образователната инфраструктура в община Казанлък“, финансиран по Приоритетна ос 1 „Устойчиво и интегрирано градско развитие“ на Оперативна програма „Региони в растеж 2014-2020 г“. Общата стойност на проекта е в размер на 9 504 532 лв. Със средствата са реконструирани общо осем обекта от образователната инфраструктура на територията на община Казанлък - три детски градини в казанлъшкия квартал „Изток“ и пет училища – в селата Овощник, Хаджидимитрово, Ръжена и в градовете Шипка и Крън. \r\nВ резултат на строително-монтажните работи са въведени мерки за енергийна ефективност, ремонтирани и изградени са водопровод и канализационни инсталации, извършени са газификация и свързване с градската газоразпределителна мрежа, монтирано е ново оборудване и са осигурени мерки за достъпна среда. \r\nСъс завършването на дейностите до края на 2019 г. учебната база на територията на общината ще бъде изцяло обновена. \r\nОт името на родителите, децата и екипа на училището в Овощник своята благодарност към кмета Галина Стоянова и нейния екип, за грижите, които полагат те за образованието в община Казанлък, изрази директорът Димитър Гайдаров, „По своему ние ще се опитаме адекватно да откликнем на тази грижа, влагайки цялото си усърдие, опит и познание в образованието на децата от ОУ „Д-р Петър Берон“ в село Овощник. Погледът на всички нас е устремен към бъдещето“, заяви той. В тази връзка Димитър Гайдаров поясни, че през новата учебна година редом със завишеното внимание към основните предмети от учебната програма, нов момент ще бъде изучаването като разширена подготовка на английски език  в първи клас и хореография в прогимназиална степен. Амбициите на училищното ръководство са, да предложи и обучение като извънкласна форма по народно пеене и народни инструменти. \r\n„Да върнем любовта към книгите и четенето“, под това мото екипът на ОУ „Д-р Петър Берон“ и Сдружение „Един Процент Промяна“ стартираха инициатива за създаване на училищна библиотека, която вероятно до края на месец октомври ще отвори врати. Екипът възнамерява и да работи по програмата „Дизайн откриватели“ за деца и родители, която спомага за изграждането на навици и умения за цял живот. Мисиите, чрез които ще бъде реализирана програмата и които са създадени от специален екип са нов начин за учене, игра, и създаване. \r\nСвоята подкрепа на каузата да бъдат върнати децата в училището на село Овощник изрази и кметът Иван Колев. \r\nВ програмата при откриването на обновената сграда на ОУ „Д-р Петър Берон“ в Овощник взеха участие възпитаници на училището и Фолклорен ансамбъл „Гъдулица“. \r\nСлавяна ГАЙДАРОВА", "date": "2018.09.06", "title": "Кметът на Казанлък Галина Стоянова: Нека възпитаваме родолюбието у децата си с личния пример"}
{"url": "http://www.focus-news.net/news/2018/09/06/2564173/balgariya-otbelyaza-133-godini-ot-saedinenieto-obzor.html", "text": "България отбеляза 133 години от Съединението на Княжество България с Източна Румелия. В цялата страна се проведоха редица официални прояви и събития, част от които започнаха още на 5 септември в град Съединение. В столицата тържествена церемония по повод 133-тата годишнина от паметното събитие се състоя пред Мавзолея на княз Александър Батенберг. \r\nКулминацията на честванията бе в град Пловдив. Военният ритуал на паметника на Съединението включваше вечерна проверка и полагане на венци и цветя от българските институции, представители на дипломатическия корпус в страната, градски власти, обществени организации, политически партии и признателни граждани. Слово произнесе и държавният глава Румен Радев.  Президентът Радев  заяви, че вдъхновеният възрожденски народ има една цел- Съединението и я постига с дързост и всеотдайност „Събираме се от година на година на славните дати да поменем героите и да почетем делата им. Гордеем се с чужди подвизи, а достойното минало е утеха за безпътното ни настояще“, обяви държавният глава. Той изтъкна, че Съединението е еднократен акт, а единението е въпрос на съзряване. „За героите от Възраждането България стоеше по-високо от користта, от славата, дори от живота им“, посочи Радев и допълни, че този зрял дух, възродил България, трябва да води и днес. По думите му единението ни е най-голямата почит към делото на Съединението, което са ни завещали героите през 1885 година. „Зрелият патриотизъм не говори високо, а мъдро. Не отрича света, а го приема без комплекси, с ясна убеденост и увереност в собствената си стойност. Не се гордее с чужди подвизи, а более за близкия тук и сега. Не битува само в историята, а твори достойното настояще“, каза още президентът Радев.  Кметът на Пловдив Иван Тотев  посочи, че всяко идване в града е среща с най-ценните уроци на Съединението и най-съкровените изяви на българския дух. „Денят 6 септември 1885 година е най-пловдивският ден в новата българска история“, заяви той. „И през следващите десетилетия от историята на обединеното ни отечество пловдивчани имаме пълното основание да се гордеем, защото градът ни винаги е бил духовен стожер на българщината“, каза още кметът.  Министър-председателят Бойко Борисов  написа в социалната мрежа „Фейсбук“, че Съединението на България с Източна Румелия е победа, която сами сме извоювали. Той изрази вярата си, че и днес българите носим този несломим дух. „Единството е това, което ни държи в моментите на изпитания и трудности. И днес единни трябва да работим за просперираща държава, без да чакаме друг. Ако се поучим от миналото си и вложим усилията си в настоящето, България ще бъде по-добро място за достоен живот на всички българи. Честит празник“, написа още премиерът Бойко Борисов. Председателят на Народното събрание Цвета Караянчева  заяви в ефира на Радио „Фокус“, че „Съединението прави силата“ е изстрадано послание на народ с над 13-вековна история. „Основната поука е, че когато сме обединени, можем много. Ние се учим от това, което са направили нашите предци, защото те са успели да загърбят различията си – политически и държавнически, и да се обединят зад една кауза, бленувана от много години“, коментира Цвета Караянчева. Председателят на ПГ на ГЕРБ Цветан Цветанов  написа във „Фейсбук“, че Съединението е един от най-дръзките и героични актове на българския народ. „Преди 133 години нашите деди ни завещаха най-свещената и българска идея за национално единение и този идеал звучи така актуално и днес. Ето защо всички днес сме длъжни да се вслушаме в мъдростта на вековете и всички българи да се стремим повече към нещата, които ни обединяват, а не към тези, които ни разделят. Националният девиз, който е изписан на Народното събрание - \"Съединението прави силата\", не е просто постулат, а отговор на въпроса как да изведем нашата Родина до онези световни висини\", написа Цветанов. В Пловдив той заяви, че съединението е най-голяма сила и за да вървим напред, трябва да сме сплотени в общите ни амбиции. По думите му съединението дава тази сила, която може само да ни даде по-добрия път.  Лидерът на БСП Корнелия Нинова  също отправи приветствие към българите от профила си във „Фейсбук“. Тя подчерта, че е ударил часът за днешното Съединение. „Знам, че всеки има своите мечти, тревоги, успехи или болки. Всеки избира и своите политически възгледи. Нормално е да сме различни. Но над нашите различия стоят общочовешки и общобългарски ценности. В тяхно име и със силата на националната енергия, можем да потърсим днешното обединение за утрешна България\", пише още Корнелия Нинова и добави, че Съединението на Княжество България с Източна Румелия е велико дело на големи родолюбци.  \r\nДеница КИТАНОВА", "date": "2018.09.06", "title": "България отбеляза 133 години от Съединението (ОБЗОР)"}
{"url": "http://www.focus-news.net/news/2018/09/06/2564176/plovdiv-oblastnata-struktura-na-bchk-shte-provede-prez-septemvri-reditsa-tematichni-sabitiya-nasocheni-kam-okazvaneto-na-parva-pomosht-i-patnata-bezopasnost.html", "text": "През септември БЧК-Пловдив ще проведе редица тематични събития, насочени към оказването на първа помощ и пътната безопасност. Това съобщиха за  Радио „Фокус“ – Пловдив  от Областния съвет на хуманитарната организация. В 10.00 часа на 8 септември в Многофункционалния социален дом на ул. „Стойчо Мушанов“ в града ще се състои отбелязване  на Световен ден на първата помощ, чрез организиране на опреснително обучение. На 13 септември, за времето от 09.00 до 11.00 часа в Централата на Пожарна безопасност и спасяване в града ще се проведат демонстрации по оказване на първа долекарска помощ и реакция при бедствия, аварии и кризи на Младежкия авариен екип към БЧК – Пловдив. На 17 септември, по повод Седмицата на пътната безопасност, между 10.00 и 12.00 часа в град Сопот доброволците от клуб „Милосърдие“ към БМЧК ще раздават информационни боршури и светлоотразителни значки на децата, преминаващи през две от пешеходните пътеки в близост до училищата в града. На 22 септември, от 11.00 до 12.30 часа на Бряговски язовир край Първомай ще се проведе демонстрация по оказване на първа долекарска помощ от членове на Младежки авариен екип към БЧК – Пловдив по време на велопоход – част от отбелязване на „Европейска седмица на мобилността“. Последното тематично събитие ще бъде на 29 септември, за времето от 11.00 до 14.00 часа, когато в местността около Араповски манастир в Община Асеновград ще се състои демонстрация по оказване на първа долекарска помощ и реакция при бедствия аварии и кризи от членовете на Доброволчески екип за реакция при бедствия аварии и кризи към БЧК – Пловдив. Участие ще вземат близо 200 души. \r\nОт Областния съвет на хуманитарната организация припомниха, че по предложение на Международната федерация на Червения кръст и Червения полумесец, от 2000 година насам всяка втора събота на месец септември се чества Световен ден на първата помощ. Тази година той ще бъде отбелязан за 18-ти пореден път под мотото „Първи действия при пътнотранспортно произшествие“. \r\nТони МИХАЙЛОВ", "date": "2018.09.06", "title": "Пловдив: Областната структура на БЧК ще проведе през септември редица тематични събития, насочени към оказването на първа помощ и пътната безопасност"}
{"url": "http://www.focus-news.net/news/2018/09/06/2564167/ria-novosti-niki-heyli-prizova-rusiya-da-predade-zapodozrenite-po-sluchaya-skripal.html", "text": "Постоянният представител на САЩ при ООН Ники Хейли призова Русия да предаде на Великобритания лицата, обвинени от Лондон, че са участвали в отравянето на бившия служител на руското ГРУ Сергей Скрипал и дъщеря му Юлия, предава  РИА Новости. \r\n„Сега трябва да помогнем на нашите британски приятели да открият двамата руски заподозрени. Личността им е установена. Те трябва да бъдат предадени на британското правосъдие. Защо руските власти не предадат тези двама убийци“, заяви Хейли по време на заседание на Съвета за сигурност на ООН, посветено на случая. \r\nПо-рано Лондон представи снимките на двама „заподозрени в отравянето на Скрипал“, твърдейки, че това са офицерите от ГРУ Александър Петров и Руслан Боширов. Властите в Москва заявиха, че тези имена „не говорят нищо“ и отново призоваха Великобритания да премине от обвинения и манипулации към сътрудничество.   Виктор Турмаков", "date": "2018.09.06", "title": "РИА Новости: Ники Хейли призова Русия да предаде заподозрените по „случая Скрипал“"}
{"url": "http://www.focus-news.net/news/2018/09/06/2564178/reuters-amerikanets-e-zaginal-pri-katastrofa-na-helikopter-v-sauditska-arabiya.html", "text": "Американец, който се занимава с обучение на гвардейци от Националната гвардия на Саудитска Арабия е загинал при катастрофа на лек хеликоптер Boeing AH-6i на летище Хашим Алан в близост до саудитската столица Рияд, предава  Reuters . \r\nОт информацията на саудитските държавни медии не става ясно дали американският гражданин е военен или цивилен. Той се казва Пол Рейди . Американската армия е потвърдила, че военнослужещ е загинал при инцидента без да дава подробности за неговия чин.  \r\nПри катастрофата е ранен саудитски гражданин, за който се предполага, че е бил обучаем пилот.  \r\nЗапочнало е разследване на инцидента.  Юлиян Марков", "date": "2018.09.06", "title": "Reuters: Американец е загинал при катастрофа на хеликоптер в Саудитска Арабия"}
{"url": "http://www.focus-news.net/news/2018/09/06/2564179/futbol-parvoto-poluvreme-na-macha-sloveniya-balgariya-zavarshi-11.html", "text": "Футбол: Първото полувреме на мача Словения – България завърши 1:1. Резултатът откри Божидар Краев в 3-ата минута след засичане с глава на топка, центрирана в наказателното поле от дистанция от Кирил Десподов. Постепенно обаче българският отбор загуби инициативата и даде възможност на домакините да изравнят с гол с глава на Миха Зайц.", "date": "2018.09.06", "title": "Футбол: Първото полувреме на мача Словения – България завърши 1:1"}
{"url": "http://www.focus-news.net/news/2018/09/06/2564169/plovdiv-hilyadi-grazhdani-prisastvaha-na-zaryata-proverka-na-pl-saedinenie-po-povod-133-tata-godishnina-ot-saedinenieto.html", "text": "Хиляди граждани на Пловдив присъстваха на зарята-проверка на пл. „Съединение\" по повод 133-тата годишнина от Съединението, предаде репортер на  Радио \"Фокус\"-Пловдив . Президентът Румен Радев прие почетния строй на представителните роти на гарнизона в Пловдив. Последваха официални слова на държавния глава Румен Радев и кмета на Пловдив Иван Тотев. На официалната церемония присъстваха президентът Петър Стоянов, председателят на ПГ на ГЕРБ Цветан Цветанов, председателят на НС Цвета Караянчева, Пловдивският митрополит Николай, областният управител Здравко Димитров, народни представители, общественици и др. Бе извършена проверка на героично загиналите за Съединението на Княжество България с Източна Румелия. Бяха поднесени венци и цветя от името на президента Румен Радев, премиера Бойко Борисов, политически партии и други. Паметта на загиналите бе почетена с минута мълчание. Церемонията завърши с тържествена заря.  \r\nМария РУСЕВА", "date": "2018.09.06", "title": "Пловдив: Хиляди граждани присъстваха на зарята-проверка на пл. „Съединение“ по повод 133-тата годишнина от Съединението"}
{"url": "http://www.focus-news.net/news/2018/09/06/2564180/mia-amerikanskiyat-prezident-donald-tramp-e-izpratil-pozdravitelno-pismo-do-prezidenta-na-makedoniya-vav-vrazka-s-denya-na-nezavisimostta-na-bivshata-yugoslavska-republika.html", "text": "Американският президент Доналд Тръмп е изпратил поздравително писмо до президента на Македония във връзка с Деня на независимостта на бившата югославска република, предава Македонската информационна агенция (МИА) . \r\nВ писмото Доналд Тръмп нарича Договорът за името от Преспа „исторически“. \r\n„От името на американския народ ви поздравявам Вас и гражданите на Македония по повод Деня на независимостта на 8 септември. Македония има много с какво да  се гордее  тази година. Историческото споразумение от Преспа решава дългогодишния спор за името с Гърция и проправя пътя за членството на Македония както в НАТО, така и в Европейския съюз. Споразумението и членството на Македония в НАТО ще засилят сигурността, стабилността и просперитета в целия регион. Съединените щати са готови да подкрепят Македония, особено по отношение на предстоящите дискусии за членството ви в НАТО. Пожелавам на народа на Македония най-доброто ми в този специален ден“, пише в писмото, публикувано в четвъртък от американското посолство в Скопие.  Юлиян Марков", "date": "2018.09.06", "title": "МИА: Американският президент Доналд Тръмп е изпратил поздравително писмо до президента на Македония във връзка с Деня на независимостта на бившата югославска република"}
{"url": "http://www.focus-news.net/news/2018/09/06/2564183/futbol-balgariya-pobedi-sloveniya-kato-gost-s-rezultat-21.html", "text": "Футбол: България победи Словения като гост с резултат 2:1 в Любляна в мач от новия турнир на УЕФА „Лига на нациите“. Головете за България отбеляза Божидар Краев в 3-ата и 59-ата минута, а за домакините точен бе Миха Зайц в 40-ата минута. В другия мач в нашата група Норвегия победи Кипър с 2:0. В мач от най-високата лига А Германия и Франция завършиха 0:0, а в Лига Б Уелс победи Ирландия с 4:1; Чехия загуби у дома от Украйна с 1:2.", "date": "2018.09.06", "title": "Футбол: България победи Словения като гост с резултат 2:1"}
{"url": "http://www.focus-news.net/news/2018/09/06/2564181/aa-protestirashtite-v-irakskiya-grad-basra-sa-zapalili-partiyni-ofisi-i-podvizhno-studio-na-natsionalnata-televiziya.html", "text": "Протестиращите в иракския град Басра са запалили партийни офиси и подвижно студио на националната телевизия, предава  Anadolu Agency . \r\nПротестиращите запалиха няколко офис сгради, използвани от партии,  които подкрепят про-иранските шиитски милиции, Върховния ислямски съвет и Националното движение за мъдрост, водени от Амар ал Хаким. Офисът на партията на иракския премиер Хайдар ал-Абади, беше сред  опожарените. Демонстранти запалиха и  подвижно студио на националната телевизия в града. Те протестират срещу високата безработица, лошите обществени услуги и корупцията в Басра. \r\nВ сряда беше опожарена  от протестиращи сградата на общината и видеозаписи от палежа бяха разпространявани чрез социални медии. \r\nДемонстрантите скоро след това се насочиха към иранското генерално консулство в Басра.  \r\nОт 9 юли в Басра и други южни и централни провинции, населени с  шиити започнаха протести, които се разпространиха и в столицата Багдад.  Юлиян Марков", "date": "2018.09.06", "title": "АА: Протестиращите в иракския град Басра са запалили партийни офиси и подвижно студио на националната телевизия"}
{"url": "http://www.focus-news.net/news/2018/09/06/2564171/reuters-siriyskiyat-ministar-predsedatel-zayavi-che-provintsiya-idlib-skoro-shte-bade-pod-pravitelstven-kontrol.html", "text": "Сирийският министър-председател Имад Хамис заяви, че контролираната от опозицията северозападна провинция Идлиб скоро ще се върне под правителствен контрол, предава   Reuters. \r\n„Идлиб скоро ще се върне на нацията“, заяви Хамис. Русия, съюзник на сирийския президент Башар Асад поднови във вторник въздушните удари срещу опозицията в провинцията, което може да се приеме като прелюдия към пълномащабната офанзива на Дамаск срещу последния голям анклав на антиправителствените сили. \r\n„Сирия постигна надмощие и ще победи в настъпващата битка“, допълни министър-председателят.  \r\nМиналата седмица запознат източник, близък до Дамаск, заяви че правителството готви настъпление за установяване на контрол над Идлиб. \r\nПрезидентите на Русия, Турция и Иран Владимир Путин, Реджеп Тайип Ердоган и Хасан Роухани ще се съберат на 7 септември в Техеран, където се очаква да обсъдят готвената офанзива.   Виктор Турмаков", "date": "2018.09.06", "title": "Reuters: Сирийският министър-председател заяви, че провинция Идлиб „скоро“ ще бъде под правителствен контрол"}
{"url": "http://www.focus-news.net/news/2018/09/06/2564182/mkd-makedoniya-poseshtenieto-na-aleksandar-vuchich-v-kosovo-i-pregovorite-s-prishtina-v-bryuksel-nay-veroyatno-shte-badat-otmeneni.html", "text": "Посещението на Александър Вучич в Косово и преговорите с Прищина в Брюксел най-вероятно ще бъдат отменени, съобщават сръбските медии, цитирани от македонското електронно издание  “МКД“ . \r\nСпоред  вестник „Вечерние Новости“  и Радио и Телевизия Сърбия причината за отмяната е решението на властите на Прищина да не  позволят на Вучич да посети езерото Газивода. \r\nСъщо така се добавя, че президентът на Сърбия е наредил прекратяването на всички контакти с Прищина, както и че утрешното продължаване на диалога в Брюксел вероятно ще бъде отменено. \r\nВучич днес отказа да отговори на въпроси от журналисти относно възможността да се отмени посещението в сръбските общини в Косово, което бе обявено за предстоящия уикенд. \r\n\"Утре ще видим за това\", каза Вучич пред репортери в Белград след съвместното обръщение с американския министър на търговията Уилбър Рос по повод подписването на меморандум за разбирателство на правителствата на Сърбия и САЩ в областта на инфраструктурата.  Юлиян Марков", "date": "2018.09.06", "title": "„МКД“ (Македония): Посещението на Александър Вучич в Косово и преговорите с Прищина в Брюксел най-вероятно ще бъдат отменени"}
{"url": "http://www.focus-news.net/news/2018/09/06/2564177/mia-cherna-gora-shte-prieme-pet-migranti-ot-italiya.html", "text": "Правителството на Черна гора е решило да приеме пет мигранти от групата от 140 мигранти, които се намираха на кораба „Убалдо Дичоти“ и за които Италия отправи искане да бъдат приети от други европейски страни, предава  Македонската информационна агенция (МИА) . \r\n„Зачитайки принципите на  хуманност и солидарност с хората в беда и съгласно традиционните ценности на черногорското общество, правителството реши да бъдат приети пет мигранти от кораба „Убалдо Дичоти“ в отговор на искането на Италия“, съобщи правителството на Черна гора. \r\nМеждувременно се предполага, че около 20 мигранти дневно влизат нелегално в Черна гора, най-често от Албания и продължават към Европа през Босна и Херцеговина.       Юлиян Марков", "date": "2018.09.06", "title": "МИА: Черна гора ще приеме пет мигранти от Италия"}
