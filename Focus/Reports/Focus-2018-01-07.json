{"url": "http://www.focus-news.net/news/2018/01/07/2474584/anadolu-agency-poveche-ot-150-nelegalni-migranti-sa-zadarzhani-v-turtsiya.html", "text": "Турските сили за сигурност са задържали в неделя най-малко 156 нелегални мигранти, предава  Anadolu Agency.\r\nВ централната провинция Сивас силите за сигурност са задържали трима афганистанци в такси по време на пътна проверка. Шофьорът е арестуван, докато мигрантите, нелегално навлезли в страната, са предадени на миграционните служби. \r\nВ северозападната провинция Чанаккале други 24 афганистанци, включително жени и деца са задържани от бреговата охрана на сал, на път към гръцките остров Лесбос. \r\nВ провинцията Измир жандармерията е задържала 119 сирийци, опитващи се да достигнат до Гърция с кораб. \r\nПо време на операция край Одрин 10 пакистански и сирийски бежанци са задържани при пътна проверка. Задържан е шофьор на лекотоварно превозно средство.  Виктор Турмаков", "date": "2018.01.07", "title": "Anadolu Agency: Повече от 150 нелегални мигранти са задържани в Турция"}
{"url": "http://www.focus-news.net/news/2018/01/07/2474563/neven-boyanov-it-spetsialist-osven-che-e-po-izgodna-onlayn-reklamata-e-i-po-efektivna.html", "text": "Освен че е по-изгодна, онлайн рекламата е и по-ефективна. Това каза за Радио „Фокус“ – Велико Търново IT специалистът Невен Боянов. Той уточни, че цените на този вид популяризиране на продукти и услуги, са много по-ниски и достъпни. Освен това, чрез интернет онлайн рекламите достигат и до огромен кръг потребители. „Аз лично не разбирам причината някой да прави традиционна реклама – във вестници, радиа и телевизии. Това е базирано изцяло на личен опит, в рамките на който съм сравнявал и резултатите, и цените. Освен ако целевата група на конкретния продукт или услуга не е такава, която може да бъде единствено и само достигната чрез традиционна реклама и по никакъв друг начин, няма нужда от нейното използване“, категоричен бе експертът. Най-голямото предимство на онлайн рекламата, по думите му, е,  че чрез нея може да се получи обратна връзка с потребителите. Освен това рекламодателят може да събере информация за пола, възрастта, образователния ценз и личните интереси на купувача. „Това на практика е невъзможно при традиционната реклама. Да, и при нея понякога се получават подобни данни, не толкова конкретни, а това е много важно за подобряване на рекламата, защото когато имаме тази обратна връзка, ние можем да отстраним неточностите или неразбираемите неща“, коментира още Боянов. Според него това е и основният начин конкретна реклама на даден продукт или услуга да достига основно до таргет групата, за която е насочена.\r\nЛуиза ТРАНЧЕВА", "date": "2018.01.07", "title": "Невен Боянов, IT специалист: Освен че е по-изгодна, онлайн рекламата е и по-ефективна"}
{"url": "http://www.focus-news.net/news/2018/01/07/2474564/sliven-vseki-mesets-v-oblastta-shte-badat-montirani-po-1000-vodomera.html", "text": "Инициативата на „ВиК“ – Сливен за работа с потребителите от ромските махали продължава и тази година. Това съобщиха от дружеството. По силата на взаимната договореност, водното дружество предприе действия за отстраняване на проблемите с налягането и ограничения дебит в ромските махали, за подмяна на неработещите и поставяне на нови измервателни уреди. Ангажиментът на потребителите е да открият партиди и започнат коректно заплащане на изразходените водни количества.\r\nРомската махала в село Тополчане е водоснабдена чрез извършена промяна във водоснабдителната схема. От 150 абонати са събрани първите 1500 лева. Започва поставяне на измервателните уреди. За сметка на водното дружество ще бъдат монтирани 150 водомера.\r\nВ с. Крушаре, където работата в ромския квартал се разгърна миналата есен, вече са монтирани първите 70 водомера. Събираемостта нарасна до 3000 лева месечно, което, на фона на минималните спорадични плащания, се отчита като положителен резултат. Предстои поставяне на още 80 нови водомера. В Крушаре продължава изграждането на шахтите, намеренията са до пролетта ромската махала да бъде изцяло водоснабдена.\r\nСлед подобряване на водоснабдяването в ромския квартал „Надежда“ в Сливен се  вземат мерки за равномерно разпределяне на водата във всички райони. Събираемостта е 2000 лева месечно, с тенденция да бъде повишена. В кв. „Надежда“ броят на новите водомери трябва да достигне 800. Целта е всички потребители да имат измервателни уреди и да заплащат потреблението по отчетените показания. В противен случай, с двуседмично предизвестие, водоснабдяването ще бъде прекъснато.\r\nКметствата в двете села и кметското наместничество в кв. „Надежда“ съдействат за установяване на потребители, адреси и почистване на шахтите. Инициативата за работа с ромското население има за цел да намери пътища за разбирателство и баланс на интересите. Пасторите от евангелските църкви и ръководители на мюсюлманските и други вероизповедания подкрепят служителите на „В и К“ – Сливен за осъществяване на срещи с населението, описване на потребителите и уточняване на техните права и отговорности. Управителят на „ВиК“ – Сливен инж. Севдалин Рашев определи възстановяването на диалога с ромите като необходима стратегия, но отбеляза, че процесът изисква време. Предстои работата на „ВиК“ – Сливен в ромските махали да продължи и в други селища в Сливенска област с компактно ромско население. Следващите стъпки ще бъдат предприети в селата Селиминово и Самуилово. Идеята е да започнат да се погасяват като новите, така и старите дългове.\r\nСпоред заявените в бизнесплана на дружеството намерения, всеки месец в Сливенска област ще бъдат монтирани по 1000 водомера. За пет години в Сливенска област ще бъдат поставени 60 000 водомера.", "date": "2018.01.07", "title": "Сливен: Всеки месец в областта ще бъдат монтирани по 1000 водомера"}
{"url": "http://www.focus-news.net/news/2018/01/07/2474565/zhelyaznata-tsarkva-v-istanbul-otnovo-otvori-vrati-obzor.html", "text": "120 години след освещаването й църквата „Свети Стефан“ в Истанбул, известна като Желязната църква, отново отвори врати. Българската желязна църква „Св. Стефан” в Истанбул е един от най-значимите български паметници на архитектурата и културата. Тя е осветена на 8 септември 1898 година от Екзарх Йосиф. Уникалната постройка от метал, проектирана от арменския архитект Ховсеп Азнавур, е била изработена в Австрия от металургичната фирма „Вагнер”, а елементите на конструкцията са пренесени с железница и са тежали около 500 тона. Били са сглобени на място. Дължината на църквата е 32,50 метра, а ширината – 12,50 метра. Основните строително-ремонтни и реставрационни дейности започнаха през 2011 г., след получаване на разрешение от турската държава предвид факта, че църквата е исторически паметник, част от културно-историческото наследство на страната. Храмът бе затворен за богослужение поради сериозни проблеми в носещата конструкция вследствие на корозия. За реставрацията са вложени общо около 16 млн. турски лири (приблизително 3,5 млн. евро), от които България е предоставила целево два транша за 200 000 и 190 000 евро. Отделно от това от 1992 г. българската държава ежегодно отделя средства чрез бюджета на Министерството на външните работи за издръжка на Българската православна църковна община в Истанбул. От 2009 г. тази сума е 50 000 евро годишно.Официалното й откриване след реставрацията се състоя в присъствието на премиера Бойко Борисов, Негово Светейшество Българския Патриарх и Софийски митрополит Неофит, главния мюфтия на мюсюлманите в България Мустафа Хаджи, вицепремиера и министър на външните работи Екатерина Захариева, министъра на културата Боил Банов, президента на Турция Реджеп Тайип Ердоган, турският министър-председател Бинали Йълдъръм, кметът на Истанбул Мевлют Уйсал и още много официални лица и гости от двете страни. При откриването на храма литургия бе отслужена от вселенския патриарх Вартоломей и българския патриарх Неофит. В словото си патриарх Неофит заяви: „Особено благодарим на република Турция, която в лицето на Община Истанбул щедро подкрепи сложните реставрационни дейности и направи възможното в годината, когато се изпълват 120 години от въздигането на този храм, той да заблести по нов начин, укрепен и величествен, в който отново да могат да се стичат богослужения и поклонения, многобройни посетители, както от нашата страна, така и от целия свят“. Премиерът Борисов подари на църквата обковано Евангелие. Наши сънародници от България и Турция, дошли за откриването на храма, изиграха хоро пред него, развявайки български и турски знамена. Според българския премиер Борисов възстановяването на храма „Св. Стефан” в Истанбул е прекрасно доказателство за добросъседството ни с Турция. \"Символиката на днешния ден е символика към Европа - през 2018г. сме длъжни да направим отношенията на ЕС и Турция такива, каквито бяха само преди няколко години\", подчерта той. \"Това е действително голям ден, но и много добра инвестиция в бъдещето. Да покажем на цяла Европа, на християнския свят, че може да се подобрят отношенията с най-големия ни съсед. Колкото и да сме малки, ще се опитам да допринесем за това разбирателство\", каза премиерът Борисов. \"Това е действително голям ден, но и много добра инвестиция в бъдещето. Да покажем на цяла Европа, на християнския свят, че може да се подобрят отношенията с най-големия ни съсед. Колкото и да сме малки, ще се опитам да допринесем за това разбирателство\", допълни Борисов. Турският му колега Бинали Йълдъръм отбеляза от своя страна, че днес не се дава живот просто на едно историческо наследство, а се дава философско изражение и послание за толерантност. Според него днес в Европа по отношение на религиозните вярвания няма необходимата толерантност и все повече се отстъпва място на чувствата, които разедидиняват. \"Следваме целта си за членство в ЕС и председателството на България ще ускори този процес\", заяви още Йълдъръм. Според турския президент Реджеп Ердоган лошите спомени от историята не би трябвало да хвърлят сянка върху надеждата и възможността да живеем заедно. \"Вярваме, че общият проект за реставрация на църквата „Св. Стефан” в Истанбул, който осъществихме заедно с българските власти, ще бъде пример и вдъхновение и за други проекти\", посочи още той. Ердоган отбеляза в словото си, че днешното събитие е много важно послание към международната общност в контекста на българското европредседателство. „С това Истанбул показва, че различните религии и култури живеят заедно в този град и още един път ние показваме това на целия свят”, подчерта турския президент.\r\nЦветилена СИМЕОНОВА", "date": "2018.01.07", "title": "Желязната църква в Истанбул отново отвори врати (ОБЗОР)"}
{"url": "http://www.focus-news.net/news/2018/01/07/2474566/reuters-nay-malko-18-dushi-sa-zaginali-pri-eksploziya-v-siriyskata-provintsiya-idlib.html", "text": "По данни на базираната в Лондон Сирийска обсерватория за правата на човека най-малко 18 души са загинали и десетки са ранени, включително и цивилни, при експлозия в сирийската северозападна провинция Идлиб, предава  Reuters.\r\nПо данни на организацията взривът е избухнал в централата на малка бунтовническа фракция. Все още не е известно естеството на атаката.\r\n„На място са пристигнали линейки и спасителни екипи и в момента се води операция по изваждане на затрупаните изпод руините на взривената къща и съседните сгради“, съобщава Обсерваторията. \r\nПровинция Идлиб е основен бастион на сирийската опозиция, разположен край границата на държавата с Турция. В момента тя е единствената в страната напълно под контрола на силите, борещи се срещу президента Башар Асад.  Виктор Турмаков", "date": "2018.01.07", "title": "Reuters: Най-малко 18 души са загинали при експлозия в сирийската провинция Идлиб"}
{"url": "http://www.focus-news.net/news/2018/01/07/2474567/pazardzhik-sedem-chastni-predpriyatiya-kray-selo-ognyanovo-davat-zaetost-na-hora-ot-nyakolko-naseleni-mesta.html", "text": "Седем частни предприятия в землището на пазарджишкото село Огняново дават заетост на хора от няколко населени места, каза за Радио „Фокус” – Пазарджик Митко Хайдуков, кмет на селото. Сред тях са Кариерата за добив на вар, която дълги години осигурява работа на голяма част от хората в селото, Дърводелският цех за производство и тапициране на мебели, Фабрика за производство на боза и още няколко предприятия, съсредоточени в транспорта и леката промишленост. „Голям работодател за жителите на Огняново е и местната кооперация, която обработва големи площи със зърнено-житни и зеленчукови култури”, уточни Хайдуков. Част от хората от селото работят и в общинския център Пазарджик.\r\nАлбена ЖИЛЕКОВА", "date": "2018.01.07", "title": "Пазарджик: Седем частни предприятия край село Огняново дават заетост на хора от няколко населени места"}
{"url": "http://www.focus-news.net/news/2018/01/07/2474568/miroslav-kolev-ob-d-r-ivan-bogorov-karlovo-prioritet-v-rabotata-ni-i-prez-2018-godina-shte-badat-nay-malkite-chitateli.html", "text": "Приоритет в работата на Общинска библиотека „Д-р Иван Богоров“ – Карлово и през 2018 година ще бъдат най-малките читатели. Това каза за Радио „Фокус”- Пловдив директорът на библиотеката Мирослав Колев. „Много често посещаваме детските градини в Карлово. Наистина важна задача за нас, библиотечните специалисти, е да обхванем най-малките, за да насърчаваме четенето сред тях, да правим различни и интересни инициативи, с които да ги привличаме в библиотеката”. Колев смята, че каненето на децата в библиотеката, разказването за дейността ѝ, четенето на книжки по интересен и занимателен начин би ги привлякло и в бъдеще.  Според него най-трогателното събитие на библиотеката през изминалата 2017 г. е бил литературният конкурс „Моето писмо до Дядо Коледа“. „Получихме много интересни послания за Дядо Коледа с различни желания и различни споделени мечти“, каза още Мирослав Колев. По думите му в конкурса са взели участие 85 деца.\r\nВесела КРЪСТЕВА", "date": "2018.01.07", "title": "Мирослав Колев, ОБ „Д-р Иван Богоров“ – Карлово: Приоритет в работата ни и през 2018 година ще бъдат най-малките читатели"}
{"url": "http://www.focus-news.net/news/2018/01/07/2474569/afp-makedonskiyat-ministar-predsedatel-smyata-che-do-yuli-shte-se-nameri-reshenie-za-vodeniya-s-gartsiya-spor-za-imeto.html", "text": "Според македонския министър-председател Зоран Заев страната му и Гърция имат реалната възможност до юли 2018 г. да разрешат продължаващия десетилетия спор за името, предава  AFP.\r\n„Вярвам, че е възможно да се открие решение до края на първата половина на 2018 г.“, заяви Заев по време на интервю пред гръцки медии. Откакто бе избран на премиерския пост миналата година, той трупа политически капитал, за да разреши спора за името с Гърция като начин да ускори присъединяването на Македония към ЕС и НАТО. „Нашата стратегическа ориентация е към Европейския съюз и към НАТО“, увери Заев. \r\nОчаква се този месец преговарящи от двете страни да проведат срещи в Ню Йорк. По-рано миналата година гръцкият външен министър Никос Кодзиас заяви, че Атина ще подкрепи македонското членство в двете организации, ако спорът с името бъде разрешен.  Виктор Турмаков", "date": "2018.01.07", "title": "AFP: Македонският министър-председател смята, че до юли ще се намери решение за водения с Гърция спор за името"}
{"url": "http://www.focus-news.net/news/2018/01/07/2474570/otkriha-trupa-na-izdirvaniya-za-shestornoto-ubiystvo-v-novi-iskar-rosen-angelov-obzor.html", "text": "Откриха трупа на 56-годишния Росен Ангелов, обвинен задочно в шесторното убийство в Нови Искър.  Това стана ясно на брифинг на главния секретар на МВР старши комисар Младен Маринов, който съобщи, че на 7 януари около 14.00 часа в изоставена къща в Луково е намерено тялото на мъж с огнестрелна рана в слепоочието. Полицията  предполага, че това е тялото на Росен Ангелов, тъй като отговаря на описанието на издирваното лице. Това обаче трябва да бъде потвърдено от  експертиза. Не е ясно кога точно е настъпила смъртта. В ръката на намереното тяло имало пистолет. \r\nЦелта на операцията по издирването на Ангелов, която се извършва от няколко дни, е била първо да се гарантира сигурността на гражданите, убиецът да бъде притиснат и да няма възможност да се придвижва свободно, като междувременно е извършено претърсване дом по дом. \r\nРосен Ангелов е работил като общ работник по строежи, в автосервиз и в железария, но не е имал трайна месторабота.\r\nПо разпореждане на премиера Бойко Борисов в издирването се включиха всички сили, включително и на Българската армия. Жертвите: \r\nНа 2 януари 2018г. патрули от Второ РУ-СДВР извършват проверка на къща в Нови Искър, след като в столичната полиция е получен сигнал от мъж, който е съобщил за свои роднини, с които не може да се свърже, а обичайно са в редовен контакт. В къщата полицаите се натъкват на телата на 41-годишния Неделчо Юнаков, 19-годишния Георги Юнаков – син на Неделчо; 72-годишната Еленка Бурджиева; 16-годишната Нанси Иванова – внучка на Еленка; 18-годишния Боби Иванов – приятел на Нанси. Огледът на криминалистите установява, че кучето на семейството също е убито. За издирване е обявена 44-годишната Кети Кюхова - майка на Нанси, която е живяла на съпружески начала с Неделчо и автомобил БМВ Х 5, собственост на семейството, който липсва от мястото на престъплението. Автомобилът и шестата жертва са открити на следващия ден, 3 януари, а до тях разследващите са насочени от обучено следово куче. Кога е извършено шесторното убийство?\r\nПо данни на следствието всичките шест убийства са извършени в нощта на 31 декември срещу 1 януари. Аутопсиите на телата показват, че всички са убити с по няколко изстрела, като в главата на всеки е извършен по един контролен изстрел. Според полицията първа е убита Кети Кюхова извън къщата. В помещението на първия етаж в къщата в Нови Искър са убити Неделчо и Георги, след това баба Еленка. Междувременно Нанси и приятелят й Боби са се качили на втория етаж и са се опитали да се скрият, но убиецът е претърсил всяко едно помещение и е убил всички, намиращи се в къщата.  Росен Ангелов е направил опити за заличаване на следите и е размествал телата.Какво е оръжието?\r\nВсичките 6 жертви са убити с огнестрелно оръжие, което все още не е намерено. Не е ясно дали оръжието, с което се е самоубил Ангелов – пистолет „Барета“, е същото, с което са убити 6-те жертви в Нови Искър. Предстои извършване на експертиза.Имал ли е Росен Ангелов съучастници в шесторното убийство и каква е връзката му с Кети Кюхова? \r\nОт доказателствата е установено, че Ангелов е действал сам и не е имал съучастник. Росен Ангелов е имал интимна връзка с Кети Кюхова шест месеца преди убийството. Мотивът е личен и е свързан именно с интимни отношения и връзка с Кети. Проявявал е и ревност към мъжа, с когото тя е живеела на семейни начала. От свидетелски показания е станало ясно, че Ангелов е знаел за проблем във връзката на Кюхова с мъжа, с когото е живяла - убитият Неделчо Юнаков. Майката на Кети е била наясно с тази връзка. Кой е Росен Желев Ангелов – „горският човек“?\r\nИнформацията за Ангелов, която бе оповестена пред медиите е, че той е изключително опасен, склонен е към насилствени действия. Прякорът на Ангелов е „горският човек“. По време на огледите в къщата, която е обитавал незаконно в с. Луково бяха открити части от ръчни гранати и запалки.  По сведения на разследващите лицето е търсело начин да се снабди с огнестрелно оръжие. Росен Ангелов е обявен за общодържавно издирване от 2009 г. През 1984 г. е бил в затвора две години и половина за кражба. През 1999 г. - 7 години за изнасилване, бил е пуснат предсрочно през 2002 г. Срещу него се водят няколко досъдебни производства, които не са приключили, тъй като не е бил намерен - за кражба през 2004 г.; за вещно укривателство през същата година; за обсебване през 2005 г.; за кражба на ток през 2007 г., а през 2009 г. за блудство в село Луково с 12-годишно момиче. По това време Росен Ангелов е получил ефективна присъда от 8 години, но е изчезнал преди да влезе в затвора. От 2009 г.  той е бил без документи, работа и собственост и е имал изключително тесен кръг от хора около себе си. Издържал се е чрез дребни суми от свои познати и е помагал на Кети в извършването на нейни дейности. \r\nВъв връзка с шесторното убийство в Нови Искър Росен е имал преднина, защото деянието е извършено на 31 декември през нощта, а на 2 януари са били открити телата на убитите. Какъв е психопрофилът на Росен Ангелов?\r\nСпоред изготвения му от разследващите психопрофил, Росен Желев Ангелов е хитър, лукав, прикрит. Със завишено самочувствие, стреми се да налага на околните своите мисли и чувства, което го прави конфликтен, претенциозен, склонен към маниерничене и позьорство. Интригант. Високо ниво на интелигентност. Адаптирал се е бързо към затвора. Притежава упоритост и същевременна автономност да възприема понякога своеволно и предизвикателно поведение. Това води до латентна конфликтност, наличие на прикритост. Желание за спокойствие, наличие на възбудимост, вътрешна раздразнителност. Опитва се да прави добро впечатление, но възприема и най-малката вероятност за неуспех като разстройваща с наличие на дистантност в отношенията си с другите, на вътрешна мнителност и недоверчивост, водеща до нисък праг на социална зрялост. Затова въпреки споменатото желание да прави добро впечатление, невинаги има ресурси да го поддържа. Споменатата автономност също оказва влияние на дистантността на лицето. \r\nДеница КИТАНОВА", "date": "2018.01.07", "title": "Откриха трупа на издирвания за шесторното убийство в Нови Искър Росен Ангелов (ОБЗОР)"}
{"url": "http://www.focus-news.net/news/2018/01/07/2474571/niki-heyli-postoyanen-predstavitel-na-sasht-v-oon-komentarat-na-donald-tramp-za-yadrenoto-kopche-darzhi-kim-chen-un-na-nokti.html", "text": "Постоянният представител на САЩ в ООН Ники Хейли заяви, че коментарът на президента Доналд Тръмп, че има по-голямо ядрено копче от това на севернокорейския лидер Ким Чен-ун, държи водача на азиатската държава „на нокти“ и намалява риска от ядрено противопоставяне, предава  Reuters.\r\nСлед като Ким Чен-ун заяви, че държи готово копчето за стартирането на ядрения потенциал на страната си, Тръмп отговори, че бутонът за ядрения арсенал на САЩ е също на разположение и е по-голям и мощен. Думите му предизвикаха критика сред обществото на страната. \r\n„Смятам, че Тръмп винаги държи Ким Чен-ун на нокти. Важно е да не му позволяваме да става нахален и да не забравя какво ще се случи, ако подпали ядрена война“, заяви Хейли, коментирайки дали думите на президента са били добра идея. Тя допълни, че Северна Корея трябва да бъде наясно, че САЩ няма да намалят натиска спрямо нея. \r\n„Искаме да им напомним, че винаги можем да ги унищожим, затова нека бъдат внимателни с думите и действията си“, смята дипломатът.  Виктор Турмаков", "date": "2018.01.07", "title": "Ники Хейли, постоянен представител на САЩ в ООН: Коментарът на Доналд Тръмп за ядреното копче държи Ким Чен-ун на нокти"}
{"url": "http://www.focus-news.net/news/2018/01/07/2474572/rumyana-glavcheva-ekspert-seizmolog-zemetreseniyata-uchat-che-v-zapaden-iran-tryabva-da-se-izdigat-ustoychivi-sgradi.html", "text": "Иранските медии съобщават, че земетресение с магнитуд 5.1, ударило западната провинция Керманшах в събота, е причинило ранявания на поне 21 жители. Държавната телевизия на Иран добавя, че двама от ранените е трябвало да бъдат хоспитализирани, а останалите били освободени след като получили медицинска намеса. Това земетресение е последвано от 13 слаби труса, коментира Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН).\r\nЕпицентърът на новото земетресение е в район, активиран от земетресение с магнитуд 7.3, станало на 12 ноември 2017 година и причинило смъртта на около 600 жители. Сред тежките последствия са факти като около 7500 ранени, над 70 хиляди нуждаещи се от подслон. Около 50% от нещастните последици бяха в Сарпол-е Захаб. Оттогава 1600 афтершока са ударили провинция Керманшах, в която се намират 10 града и повече от 1900 села. Сеизмичната активност в района само за последните 30 дни, илюстрирана от Иранския Сеизмологичен Център, е показана в приложената фигура. \r\nАктивираното пространство е в район на компресия и приплъзване между две тектонски плочи – Арабска с движение от няколко сантиметра годишно в северна посока и Евроазийската. Натискът, формиращ планините Загрос в Западен Иран, и триенето в резултат от взаимодействие на двете плочи ще продължават да предизвикват тежки неблагоприятни последици, докато в района не започнат да се строят сеизмоустойчиви сгради.", "date": "2018.01.07", "title": "Румяна Главчева, експерт-сеизмолог: Земетресенията учат, че в Западен Иран трябва да се издигат устойчиви сгради"}
{"url": "http://www.focus-news.net/news/2018/01/07/2474573/kyustendil-zaradi-narasnalite-potrebnosti-kapatsitetat-na-tsentara-za-obshtestvena-podkrepa-v-grada-e-uvelichen.html", "text": "Заради нарасналите потребности капацитетът на Центъра за обществена подкрепа в Кюстендил е увеличен. Това каза пред Радио „Фокус” – Кюстендил управителят на центъра Мая Мицова. По думите й първоначално утвърденият капацитет е бил 30 потребители, но ежемесечно и постоянно специалистите са работили над този капацитет. „Затрупани сме с работа. Ние работим с издадени направления от отдел „Закрила на детето” и постоянно при нас идват нови случаи. Освен това, както казах преди малко, сме много заети по работата по превенция и в обучителните дейности. Поради тази причина Общински съвет – Кюстендил гласува увеличаване на капацитета на 40 потребители на месец. Това ще ни даде възможност да обогатим дейността си, защото капацитетът е свързан пряко и с нашия бюджет”, каза Мая Мицова. По думите й услугите на центъра вече са разпознаваеми, и това вече е много добре известно на родителите и на специалистите, работещи с деца. „Постоянно към нас се насочват деца. Това става и от страна на педиатрите, които разпознават определени симптоми в поведението на децата и ги насочват към нас. Работим с педагогическите съветници и с учителите. Благодарни сме на колегите, че те насочват децата за конкретна помощ към нас”, каза Мая Мицова.\r\nВенцеслав ИЛЧЕВ", "date": "2018.01.07", "title": "Кюстендил: Заради нарасналите потребности капацитетът на Центъра за обществена подкрепа в града е увеличен"}
{"url": "http://www.focus-news.net/news/2018/01/07/2474574/afp-ispanskata-politsiya-e-mobilizirana-da-razchistva-ot-snyag-patishtata-v-stranata.html", "text": "Испанските власти са разположили 250 войници, за да помагат на хилядите хора, блокирани в превозните си средства от падналия сняг по магистрала край Мадрид, предава  AFP.\r\nСилите за спешно реагиране на испанската армия съобщават, че са изпратили две роти специалисти и 95 превозни средства, за да освободят 3000 возила, заклещени на магистралата, свързваща Мадрид и северозападния град Сеговия.\r\n„Превозните средства се отблокират едно по едно. Имаше коли с бебета вътре, които бяха без вода или храна“, съобщава армейският прессекретар Аурелио Сото. \r\nМетеорологичната служба на Испания е обявила тревога в 37 провинции на страната заради обилните снеговалежи, силни ветрове и проливни дъждове.  Виктор Турмаков", "date": "2018.01.07", "title": "AFP: Испанската полиция е мобилизирана да разчиства от сняг пътищата в страната"}
{"url": "http://www.focus-news.net/news/2018/01/07/2474575/veliko-tarnovo-blizo-235-000-dushi-sa-se-kachili-na-krepostta-tsarevets-prez-2017-godina.html", "text": "234 464 туристи са се качили на крепостта Царевец през 2017 година. Това по традиция е най-посещаваният обект, стопанисван от Регионалния исторически музей, каза за Радио „Фокус“ – Велико Търново главният уредник от културната институция Соня Петрова. От всички тези посетители 40 546 са ученици, 8 181 – студенти, 8 902 – деца и 91 757 чужденци. „Румънците са най-главният чуждестранен турист на Царевец. Въпреки това, мога да потвърдя, че всички, които идват във Велико Търново знаят, че трябва да разгледат крепостта. Това потвърдиха наскоро и едни от руските туристи“, разказа още Соня Петрова. Тя коментира, че има увеличение и в испанските туристи. Посетителите на музейните обекти в Арбанаси са били с 20 % повече, спрямо 2016 година. Интересът към Мултимедийния посетителски център „Царевград Търнов“ също нараства. Той е посетен от 38 950 човека, сред които основно ученици. „Трапезица, другият музей на открито, за съжаление не оправда очаквания интерес, който мислехме, че всички българи ще проявят към него. Той е в процес на експониране, има все още какво да се желае, но се надяваме, че българите ще обърнат своя взор натам, защото със сигурност има какво да се види“, обясни още уредникът. През 2017 година Трапезица е посетена от 8 778 човека.\r\nЛуиза ТРАНЧЕВА", "date": "2018.01.07", "title": "Велико Търново: Близо 235 000 души са се качили на крепостта Царевец през 2017 година"}
{"url": "http://www.focus-news.net/news/2018/01/07/2474576/blagoevgrad-obshtina-simitli-podgotvya-proekt-za-razvitie-na-sotsialnoto-predpriemachestvo.html", "text": "Община Симитли подготвя проект за развитие на Социалното предприемачество. Това каза за Радио „Фокус“ – Пирин Ивайло Гоцев, ръководител на Социалното звено към Общината. Проектът е свързан с процедура по Оперативна програма „Развитие на човешките ресурси“. „Проектното предложение се състои в това да изградим ново социално предприятие, което да осигури подкрепа за социално включване на уязвимите социални групи чрез създаване на възможност за тяхната професионална интеграция. Ако бъдем одобрени, плануваме да изградим Обществена пералния, в която ще работят хора от уязвими целеви групи, а също така ще обучим хора, които да ни бъдат в помощ при предоставянето на социални услуги“, каза още Гоцев. Той добави, че това е един от новите проекти на Община Симитли и Социалното звено, който ще спомогне много за развитието на социалните услуги. Гоцев добави, че през 2018 година ще кандидатстват и по други програми, които са за сгради, нуждаещите се от ремонт.\r\nЛивия НИНОВА", "date": "2018.01.07", "title": "Благоевград: Община Симитли подготвя проект за развитие на Социалното предприемачество"}
{"url": "http://www.focus-news.net/news/2018/01/07/2474577/politico-spored-finansoviya-ministar-na-italiya-v-stranata-e-vazmozhno-sastavyane-na-shiroka-koalitsiya-ot-levi-i-desni-partii.html", "text": "Според финансовия министър на Италия Пиер Карло Падоан след изборите страната ще бъде управлявана от широка ляво-дясна коалиция, защото нито една от трите основни партии няма да спечели мнозинство, предава  Politico.\r\nСпоред социологическите проучвания на парламентарните избори в Италия, насрочени за 4 март, популисткото „Движение пет звезди“ води, следвано от Демократичната партия на министър-председателя Паоло Джентилони. Въпреки това никоя партия няма да успее да събере 40% от гласовете, необходими за формиране на самостоятелно правителство. \r\n„Изглежда, че никой от блоковете няма да има мнозинство“, заяви Падоан. На въпрос дали това ще доведе до коалиция между лявоцентристката Демократическа партия и дясноцентристката „Италия, напред“ на Силвио Берлускони, той заяви, че „в светлината на засилващата се несигурност нищо не може да се изключи“.\r\nСпоред него Италия ще може да „оцелее месеци“, докато партиите договарят коалиция, стига правителството да извършва по нормален начин задълженията си. Същевременно, посочвайки продължаващите месеци преговори за формиране на управляваща коалиция в Германия и дългия преговорен процес за същата цел в Холандия, Падоан допълни, че това ще стане „един вид нова европейска норма“.  Виктор Турмаков", "date": "2018.01.07", "title": "Politico: Според финансовия министър на Италия в страната е възможно съставяне на широка коалиция от леви и десни партии"}
{"url": "http://www.focus-news.net/news/2018/01/07/2474363/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Държавният секретар на САЩ Рекс Тилърсън съобщи, че си сътрудничи с екипа на Белия дом и с членовете на Конгреса за евентуални „поправки“ на Иранското ядрено споразумение, които да позволят на САЩ да остане в многонационалното споразумение, пише  The Hill.\r\n„Президентът или ще го поправи, или ще го отмени. В момента се опитваме да го поправим“, заяви Тилърсън.  На 12 януари президентът Доналд Тръмп трябва да вземе решение дали да ре-ратифицира споразумението. \r\nПреговорите между администрацията и конгреса могат да доведат до решението на Тръмп да поднови споразумението. Тилърсън увери, че преговорният процес „е на активна основа“. \r\n***  Президентът на САЩ Доналд Тръмп защити психичното си здраве и способността си да остане на поста, описвайки се като „гений, много стабилен при това“. В серия от послания на профила си в социалната мрежа „Туитър“ той отхвърли разкритията в критикуващата го книга „Огън и ярост: вътре в Белия дом на Тръмп“ заявявайки, че едно от водещите му качества е това, че е „много умен“, пише   New York Times.\r\nВ книгата с автор Майкъл Уулф президентът е описан като зле информиран и понякога непостоянен.  По-късно следващата седмица Тръмп ще премине през медицински прегледи, но в тях обикновено не се обръща внимание на психическото здраве. \r\nВ САЩ се видят спорове относно менталното състояние на Тръмп. Демократите в Конгреса са представили проектозакон, който да заставя президента да преминава и през психо-тестове. Няколко професионални психолози също така наскоро подписаха петиция, в която призоваха той да бъде отстранен от поста си. \r\nМеждувременно пред приятели Джаред Къшнър, зет на президента и негов старши съветник заяви преди време, че Тръмп е „луд, но гениален“. \r\n*** Президентът на Турция Реджеп Тайип Ердоган ще открие в неделя, 7 януари, реставрираната 120-годишна българска църква в Истанбул, пише  Yeni Safak.\r\nСпоред официално заявление от президентството на Турция българският министър-председател Бойко Борисов ще присъства на церемонията в Истанбул. Православната църква „Св. Стефан“ се намира в историческия квартал „Балат“ на брега на Златния рог. Тя премина през мащабна реставрация през последните седем години по проект, съфинансиран от градските власти в Истанбул и от българското правителство. \r\nТя е построена през 1898 г. от железни елементи, след като предишната дървена сграда е разрушена от пожар.  \r\n*** Иранският външен министър Мохамад Джавад Зариф осъди президента на САЩ заради „лицемерния“ начин, по който се отнася към скорошните протести в страната от Близкия изток, пише  Tehran Times.\r\n„Тръмп по странен начин показва уважението  си към иранците: от определянето им като „терористична нация“ и забраняването на достъпа им до САЩ, до дребни оскърбления. Но най-вече лишавайки ги от икономически ползи от Споразумението за ядрената програма“, заяви Зариф. \r\nТръмп, вицепрезидентът на САЩ Майк Пенс и постоянният представител на страната в ООН Ники Хейли с думите си се опитаха да подхранят скорошните протести в Иран. \r\n„Сигурността и стабилността на Иран зависят от народа му, който за разлика от народите на регионалните най-добри приятелчета на Тръмп имат право на глас и протест. Тези спечелени с мъка права ще бъдат защитени и няма да позволяваме те да се саботират с насилие и разруха“, допълни Зариф. \r\n***", "date": "2018.01.07", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2018/01/07/2474364/predstoyashti-sabitiya-v-stranata-za-7-yanuari-agentsiya-fokus.html", "text": "***\r\nМинистър-председателят Бойко Борисов ще открие реставрирания български православен храм „Свети Стефан“ в Истанбул. На официалната церемония ще присъства и президентът на Турция Реджеп Тайип Ердоган. \r\n***\r\nВ 11.00 часа по бул. „Св. св. Кирил и Методий“ официално ще бъде открит Кукерски фестивал. \r\n***\r\nОт 11.00 до 17.30 часа в зала „Георги Баев“ на Културен център „Морско Казино“ ще се проведе второ издание на Астрономическия форум.\r\n***\r\nВ 09.00 часа в храм „Св. Вмчк Георги“, Негово високопреосвещенство Врачанският митрополит Григорий ще оглави архиерейска света Литургия.\r\n***\r\nОт 11.00 часа в кв. „Сушица“ ще се проведе традиционния обичай „КЪПАНАК” /къпане на булка/, който се провежда всяка година на Дръндевата чешма.\r\n***\r\nВ 09.00 часа в храм „Св. вмчк Харалампий\", епископ Яков - викарий на Пловдивския митрополит и архиерейски наместник на Пазарджишка духовна околия, ще отслужи Архиерейска света Литургия.\r\n***\r\nОт 11.00 часа в салона на ДКТ-Сливен ще се изиграе представлението „Коледен подарък“.\r\n***\r\nОт 10.00 часа в центъра на селото ще бъде пресъздаден обичаят „Къпане на зетьове\".", "date": "2018.01.07", "title": "Предстоящи събития в страната за 7 януари (Агенция „Фокус”)"}
{"url": "http://www.focus-news.net/news/2018/01/07/2474365/afp-nad-2000-poleta-byaha-zabaveni-zaradi-loshoto-vreme-v-sasht.html", "text": "Над 2,000 полета бяха забавени или отложени на територията на някои американски летища и най-вече летището „Джон Кенеди“ в Ню Йорк, съобщава AFP. Причината за причинените в събота забавяния са лошите метеорологични условия, сред които обилни снеговалежи, силни ветрове и изключително ниски температури. Към момента на повечето места полетите са възстановени но те се извършват с няколкочасово закъснение. Някои от пътниците са били принудени да чакат в продължение на часове в приземени самолети преди да могат да слязат на летището. Съобщава се също и за блокирани по хангарите хора. \r\nПо-рано бе съобщено, че заради лошите метеорологически условия в САЩ са загинали общо 10 души. : Цанко Цолов", "date": "2018.01.07", "title": "AFP: Над 2,000 полета бяха забавени заради лошото време в САЩ"}
{"url": "http://www.focus-news.net/news/2018/01/07/2474366/reuters-broyat-na-ranenite-sled-zemetresenieto-v-iran-dostigna-do-21-dushi.html", "text": "Броят на ранените след земетресението по ирано-иракската граница достигна до 21 души, съобщава Reuters, като се позовава на данни от държавна иранска телевизия.  Двама от пострадалите са настанени в болница докато останалите са с леки наранявания и са били пуснати след контролен преглед. \r\nПо-рано бе съобщено за земетресение с магнитуд от 5 по скалата на Рихтер, усетено по границата между Иран и Ирак. : Цанко Цолов", "date": "2018.01.07", "title": "Reuters: Броят на ранените след земетресението в Иран достигна до 21 души"}
{"url": "http://www.focus-news.net/news/2018/01/07/2474367/tass-pozhar-e-izbuhnal-v-sgradata-na-obshtezhitiyata-na-moskovskata-voenna-akademiya.html", "text": "Пожар е избухнал в нощта на събота срещу неделя в сградата на общежитията към  московската военна академия съобщава ТАСС. На мястото веднага са пристигнали екипи на пожарната, които са потушили огъня и спасили шестима души. Пожарът е избухнал на петия етаж на сградата, не се съобщава за жертви. Изясняват се причините за инцидента. : Цанко Цолов", "date": "2018.01.07", "title": "ТАСС: Пожар е избухнал в сградата на общежитията на московската военна академия"}
{"url": "http://www.focus-news.net/news/2018/01/07/2474368/the-telegraph-london-prizova-lekarite-da-se-vaksinirat-na-fona-na-opasnostta-ot-grip-v-stranata.html", "text": "Националната здравна служба на Великобритания не успява да накара всички свои служители да се ваксинират на фона на опасността от грипна епидемия в страната, показва проведено от вестник Sunday Telegraph проучване. Според данните на вестника, само един от трима медицински служители – лекари или медицински сестри, се е ваксинирал срещу вируса на грипа, който засегна голям брой хора във Франция и придоби чертите на епидемия. \r\nТова се случва на фона на медицински проблеми във Великобритания, след като заради големия брой пациенти, лекарите от 24 болница бяха принудени да обявяват извънредно положение и предприемат по-чести и дълги дежурства. Въпреки техните усилия обаче на много места болните трябваше да чакат реда си да бъдат прегледани на опашки, стигащи чак извън стените на лечебните заведения. \r\nВ четвъртък френските власти издадоха предупреждение, според което във всички области на страната грипът е придобил мащабите на епидемия, като това създаде големи опасение във Великибритания, че вирусът може да се разпространи и отвъд Ламанша, след като в последната седмица британското здравно министерство е регистрирало трикратно увеличение на броя на болните. На фона на студеното време и високия брой на болни от грип, Националната здравна служба се страхува, че ситуацията в болниците в предстоящите дни ще се влоши. Службата предлага безплатна ваксинация за всички пенсионери, хора с хронични заболявания като диабет и астма, бременни жени и деца под деветгодишна възраст. Призив е издаден и към лекарите. Според някои медицински служители, ваксинацията трябва да бъде извършена най-вече на децата, които са определени като най-големите преносители на вируса. Грипът може да стигне до някои усложнения или доведе до летален изход за по-възрастните и страдащите от други сериозни заболявания. : Цанко Цолов", "date": "2018.01.07", "title": "The Telegraph: Лондон призова лекарите да се ваксинират на фона на опасността от грип в страната"}
{"url": "http://www.focus-news.net/news/2018/01/07/2474369/otbelyazahme-170-godini-ot-rozhdenieto-na-balgarskiya-revolyutsioner-i-poet-hristo-botev-obzor.html", "text": "С различни мероприятия в цялата страната отбелязахме 170 години от рождението на Христо Ботев - национален герой, революционен демократ, поет, журналист. Роден е в Калофер на 6 януари (по нов стил), 25 декември (по стар стил), през 1848 г. \r\nСтотици българи се събраха на площада в родния град на Ботев - Калофер, за да присъстват на митинг-поклонението по повод рождението му.  Преди това много от хората се изкачиха до Мемориалния комплекс на Ботев, за да отдадат почит на националния ни герой.  Пред паметника на Ботев в едноименния мемориал бе поднесен и „Гирлянд на славата“. Слово произнесе кметът на Карлово д-р Емил Кабаиванов, който припомни накратко за живота на Христо Ботев и отбеляза, че най-важното днес е Ботев и неговото дело да останат в сърцата ни, паметта за него да е вечна, както и духовното наследство, което ни е завещал.\r\nПредседателят на Комисията по отбрана в Народното събрание ген. Константин Попов заяви: „Днес ние сме тук, в Калофер, където майка България е родила един велик българин, поет, революционер, който пише стихове с плам, с жар, с любов и с омраза към потисниците, но пише и нежно, с любов към майка си, към любимата, към родината. И тези думи, Ботевите думи, на всички, които са ги чели, преминават през съзнанието, достигат всяка наша клетка и озаряват душата ни“. Попов заяви, че Ботев е поет и революционер от човещина. „Той е меч, който сочи напред, сочи ни бъдещето, иска и води, защото има идеал – човека. Свободните хора и свободата е мярата, която ни разделя, но и е целта, която трябва да преследваме,“, каза още Константин Попов. По думите му точно затова Ботев вдъхновява всички и ни води и сега. „Той е знаме, затова 100 години и след това ние сме тук, за да се обърнем и за да се докоснем за малко до Ботев“, допълни Попов. \r\nС тържествена церемония пред бюст-паметника на Христо Ботев в Борисовата градина в София бе отбелязана 170-ата годишнина от рождението на българския поет, революционер и идеолог на българското Освобождение.\r\nСтоличният кмет Йорданка Фандъкова заяви, че личността на Христо Ботев е така благородна и величествена, дейността му - така чиста и силна, влиянието му - тъй огромно, че колкото повече се вглеждаме в чертите му, толкова по-силно се изпълваме с безусловно уважение и любов към него. „Всичко, в което човекът може да бъде прекрасен и велик се съединява в него: гениален ум, най-благороден характер, твърдост на волята, пламенност и нежност на душата, сърце, открито за съчувствие, силни, но чисти страсти, живот, изпълнен с борба и дейност“, допълни Фандъкова.\r\nВ петък в Калофер председателят на Народното събрание Цвета Караянчева съобщи, че на 18 януари в Народното събрание ще бъде учреден Национален инициативен комитет за честванията на годината на Христо Ботев по повод 170 години от рождението на българския революционер, поет и публицист.", "date": "2018.01.07", "title": "Отбелязахме 170 години от рождението на българския революционер и поет Христо Ботев (ОБЗОР)"}
{"url": "http://www.focus-news.net/news/2018/01/07/2474370/the-guardian-trudni-pregovori-ochakvat-angela-merkel-v-nedelya.html", "text": "Обсаденият германски канцлер Ангела Меркел се завръща на масата за преговори в неделя, на отсрещната страна на която ще бъдат представители на Германската социалдемократическа партия (ГСДП), отбелязва британският вестник The Guardian. Заедно с Меркел ще бъдат и представители на Християнсоциалния съюз, баварският коалиционен партньор на Християндемократическия съюз на Меркел. Заедно те ще се опитат да формират отново коалицията, която управляваше Германия в периода 2013 – 2017 г. \r\nМеркел ще се срещне с големи препятствия и най-вероятно ще трябва да направи сериозни отстъпки пред ГСДП, които са набелязали финансовото министерство на страната като награда за това, че са се съгласили да влязат в преговорите, коментира вестникът. \r\nПо-рано разговорите за т.нар. „ямайска“ коалиция между Съюза (ХДС/ХСС), Свободната демократическа партия (СвДП) и формацията „Зелени“ се провалиха, след като в края на ноември лидерът на СвДП Кристиан Линднер обяви изтеглянето на оглавяваната от него партия от преговорите. Сега пред Меркел стои възможността за съставяне на нова Голяма коалиция с водената от Мартин Шулц формация ако канцлерът иска да управлява със стабилно мнозинство в Бундестага по време на своя четвърти мандат. Но доста слабите резултати на ГСДП и Съюза (ХДС/ХСС) по време на изборите през септември показват, че името „Голяма“ може би заблуждава, отбелязва изданието. \r\nМеркел ще влезе в тези преговори от една от най-слабите си позиции, според последните проучвания. Съгласно анкета, проведена от местна медия, почти 70% от избирателите предпочитат провеждането на нови избори отколкото продължаващите вече четири месеца преговори за коалиционно споразумение. Същевременно обаче рейтингът на одобрение на канцлера остава висок, като повече от половината население на федералната република смятат, че тя трябва да остане на позицията си а 93% са на мнение, че Меркел изпълнява добре ролята си. \r\nБританското издание припомня някои от ключовите въпроси, които вероятно Съюза (ХДС/ХСС) и ГСДП ще обсъдят. Това са миграцията, която всъщност бе главната причина за провал на сондажите за „ямайска“ коалиция. Двете формации най-вероятно ще се съгласят да ускорят депортирането на хората, на които е отказан бежански статут, но Шулц към момента отказва предложението да се удължи още замразяването на процеса по събирането на бежанците и техните семейства на територията на Германия, което изтича на 16 март. Същевременно ГСДП иска реформа в здравеопазването и по-конкретно системата на здравните вноски. Обща позиция най-вероятно ще бъде постигната най-бързо що се отнася до инфраструктурата на страната и плановете за финансиран от държавата строеж на къщи, завършва статията си изданието.  : Цанко Цолов", "date": "2018.01.07", "title": "The Guardian: Трудни преговори очакват Ангела Меркел в неделя"}
{"url": "http://www.focus-news.net/news/2018/01/07/2474371/balgariya-komentari-v-balkanskite-medii-agentsiya-fokus.html", "text": "Държавният глава на Турция Реджеп Тайип Ердоган и министър-председателят на България Бойко Борисов ще присъстват на церемония по откриването на реконструираната църква „Свети Стефан\" в Истанбул, която ще се проведе в неделя, 7 януари, предава скопският телевизионен канал „Сител“, като отбелязва, че българският храм е на 120 години, в последните девет от които е бил затворен за реставрация. \r\nПо повод приключилата реставрация Борисов е благодарил за финансова помощ на Турция, отбелязвайки, че „Желязната църква\" е „шедьовър на Босфора\". Съгласно думите на премиера, откриването на църквата представлява допълнителен мост за нормализиране на отношенията между Турция и България.\r\nТелевизията отбелязва, че за реставрацията на „Свети Стефан“ Община Истанбул е дарила 13 от общо 16 млн. турски лири, които са били изразходвани за ремонтните дейности. \r\n*** Лиляна Ботушева, 23-годишната българка, която бе открита мъртва на гръцкия остров Кефалония на 2 януари, е била обявена за изчезнала от семейството й още през юли миналата година, предава македонският телевизионен канал „Сител“.\r\nТелата на Лиляна и 30-годишния й партньор с германски произход бяха открити от собственика на ваканционния имот, който двамата са наели на 26 декември. Властите предполагат, че двойката е извършила ритуално самоубийство, като първа живота си е отнела българката. Уточнява се, че двамата са намерени с кръв, ножове и свещи. На врата си Лиляна е носила пентаграм. Смъртта им е настъпила в резултат на рани, получени от хладно оръжие. Те са извършили самоубийство 24 часа преди първото пълнолуние на 2018 г., когато започва т.нар. Месец на вълка. Предполага се, че двамата са членували в секта.\r\n*** Албания призна съществуването на българско малцинство на територията й, а причината за решението, взето в последния момент, е заплахата на София да наложи вето на присъединяването на Тирана към клуба на Брюксел. Това заяви Васил Стерьовски, лидер на партията „Македонски алианс за европейска интеграция“ в Албания, предава скопският телевизионен канал „ТВ 21“.\r\nСъгласно думите на Стерьовски, България „търси българи там, където живеят македонци“.\r\n„Ние, като македонска общност, не сме против признаването на българско или друго малцинство, но ние сме против факта, че става дума за една и съща територия, за едни и същи хора, ние сме македонци. Българите търсят българи там, където живеят македонци, в Гора, Преспа, Голо Бърдо. Така че следващата стъпка на българската политика ще бъде отричане на македонското малцинство и признаване само на българско малцинство в тези територии в Албания\", подчерта Стерьовски, като същевременно допълни, че България последователно използва пропаганда, за да „краде“ фолклора на македонците в Албания и да го представи за български. \r\n„От 1990 г. насам България непрекъснато пропагандира, като преди всичко в първите години изпращаха научни експедиции, учени, историци, етнографи, които събираха фолклора на македонците в Албания, и правят това непрекъснато, всяка година. Посещават всички села и градове, където живеят македонци в Албания, събират фолклора, а след това отиват в България и публикуват фолклор на българите в Албания \", казва Стерьовски.\r\n*** В средата на месец януари министър-председателят на Япония Шиндзо Абе ще се отправи на посещение в държави от Източна Европа, сред които и България, съобщава електронното издание Romania Insider. \r\nВ рамките на обиколката си Абе ще посети Сърбия, Естония, Латвия и Литва, а също и Румъния.\r\nСъгласно разпространената информация, турнето в Източна Европа на Абе ще се състои в периода 12-17 януари. \r\nАбе поясни целите на посещенията си в източноевропейските държави: „Ще разширя границите на японската дипломация, като потвърдим тясната ни координация по въпроса за Северна Корея и други неотложни въпроси за международната общност\".\r\n*** Не можем да се борим срещу тероризма и мигрантския приток без помощта на Турция. Това заяви министър-председателят на България Бойко Борисов в интервю за турската информационна агенция Anadolu Agency, в рамките на което отговори на въпроси от  широк кръг теми.\r\nВ навечерието на откриването на реставрираната българската църква „Свети Стефан“ в Истанбул, церемонията за което ще се състои в неделя, 7 януари, българският премиер оцени жеста на турските власти да финансират част от средствата, необходими за ремонта на 120-годишния паметник на културата, определяйки го като силен сигнал за разбирателството между християни и мюсюлмани. \r\nПо повод двустранните отношения между София и Анкара, Борисов подчерта, че те добиват изцяло нова динамика, като увери, че страната ни е отворена за реализирането на инициативи в стопанския сектор. Българският премиер специално спомена транспортните и инфраструктурните проекти и обясни с примери условията за турските бизнесмени, които искат да инвестират в страната. Министър-председателят напомни,  че се работи усилено за осигуряването на повече възможности за товарния транспорт. \r\nБорисов не пропусна темата за миграцията. Съгласно думите му, благодарение на сътрудничеството с Турция миграционният натиск е сведен до нулеви нива.\r\nВ неделя Бойко Борисов ще участва в церемония по откриването на църквата „Свети Стефан“, която в последните девет от които е бил затворен за реставрация. На събитието ще присъства и държавният глава на Турция Реджеп Тайип Ердоган.\r\n*** Президентът на Турция Реджеп Тайип Ердоган ще открие в неделя, 7 януари, реставрираната 120-годишна българска църква в Истанбул, пише  Yeni Safak.\r\nСпоред официално заявление от президентството на Турция българският министър-председател Бойко Борисов ще присъства на церемонията в Истанбул. Православната църква „Св. Стефан“ се намира в историческия квартал „Балат“ на брега на Златния рог. Тя премина през мащабна реставрация през последните седем години по проект, съфинансиран от градските власти в Истанбул и от българското правителство. \r\nТя е построена през 1898 г. от железни елементи, след като предишната дървена сграда е разрушена от пожар.  \r\n***", "date": "2018.01.07", "title": "България - коментари в балканските медии (Агенция \"Фокус\")"}
{"url": "http://www.focus-news.net/news/2018/01/07/2474372/reuters-tereza-mey-smyata-da-napravi-promeni-v-britanskoto-pravitelstvo.html", "text": "Британският премиер смята да направи промени в правителството и смени няколко от своите министри, показва информация на изданието Sundary Times, предава Reuters. Според информация на изданието, предадена от агенцията, Мей смята да назначи на водещи позиции жени и хора с различен цвят на кожата, като целта ѝ е да спечели популярност сред малцинствените групи и жените избиратели след слабите резултати на проведените през месец май 2017 г. избори. Според последни проучвания, Консервативната и Лейбъристката партия имат незначителна разлика в нивото на подкрепа от избирателите. : Цанко Цолов", "date": "2018.01.07", "title": "Reuters: Тереза Мей смята да направи промени в британското правителство"}
{"url": "http://www.focus-news.net/news/2018/01/07/2474373/sunday-express-deyvid-deyvis-sas-sigurnost-shte-zapazi-pozitsiyata-si-v-pravitelstvoto-vapreki-ochakvanite-promeni.html", "text": "Преговарящият за Брекзит от страна на Великобритания Дейвид Дейвис със сигурност ще запази работата си в правителството на премиера Тереза Мей, въпреки очакваната смята на министри, пише в неделното си издание вестник Sunday Express. \r\nВ един от най-големите си ходове Мей най-вероятно ще назначи нов държавен секретар, изпълняващ ролята на вицепремиер, след като Дамиан Грей бе принуден да подаде оставка миналия месец, пише още изданието. Не е ясна съдбата на министърa на здравеопазването Джереми Хънт като се има предвид кризата, засегнала болниците в страната, но ако бъде уволнен може да се очаква задълбочаване нa кризата, коментира изданието. Освен Дейвис, на позициите си със сигурност ще останат финансовият министър Филип Хамънд, както и завеждащите ведомствата на външните и вътрешните работи съответно Борис Джонсън и Амбър Руд. Очаква се Мей да назначи в кабинета си определен брой по-млади министри. Същевременно според информация на други издания, почвата под министъра на образованието Джъстин Гриининг е несигурна, отбеляза вестникът, тъй като правителството има съмнение относно успехите на нейната политика. Евентуалният наследник на Гриининг ще трябва да направи всичко възможно за да убеди избирателите, че Консервативната партия се интересува от сектора на образованието преди местните избори, насрочени за месец май 2018 г. Но Гриининг едва ли ще се даде без бой, отбеляза вестникът, тъй като министърът може да заплаши да създаде проблеми на Мей от пейките в Парламента.  \r\nХодът на премиера се очакваше още след като Мей  свика предсрочни избори  през 2017 г. само за да изгуби мнозинството си в Парламента. \r\nАгенция \"Фокус\" припомня: По-рано в неделя в някои британски медии се появи информацията, че Тереза Мей ще извърши промени в кабинета си в понеделник, осми януари. Данните все още не са потвърдени от \"Даунинг стрийт\" 10. : Цанко Цолов", "date": "2018.01.07", "title": "Sunday Express: Дейвид Дейвис със сигурност ще запази позицията си в правителството, въпреки очакваните промени"}
{"url": "http://www.focus-news.net/news/2018/01/07/2474374/evening-standard-pozhar-izbuhna-v-edna-ot-sgradite-na-universiteta-bristol.html", "text": "Пожар е избухнал в събота в една от сградите на университета в Бристол, пише на първите си страници вестник Evening Standard. На мястото са седем екипа на пожарната, които се опитват да потушат огъня, като към момента той все още не е изгасен, но според представител на пожарната, процесът по овладяването му „върви много, много добре“. Огънят е избухнал на последния пети етаж на сградата, като пожарникарите са успели да предотвратят разпространяването му към другите етажи или съседните сгради. Към момента на избухването на пожара съоръжението е било в процес на ремонт, струващ 33 милиона паунда, който е трябвало да го превърне в училище по математика. \r\nГоворител на университета е заявил, че ще бъде организирано съвместно с пожарната и полицията разследване за установяване на причините за инцидента. Няма данни да пострадали или загинали. : Цанко Цолов", "date": "2018.01.07", "title": "Evening Standard: Пожар избухна в една от сградите на университета Бристол"}
{"url": "http://www.focus-news.net/news/2018/01/07/2474375/balgariya-komentari-v-svetovnite-medii-agentsiya-fokus.html", "text": "Ирландският министър-председател Лео Варадкар съобщи, че страната му е получила подкрепата от поелата председателството на Съвета на ЕС България по въпросите за Брекзит, пише  Irish Times.\r\nВарадкар обсъди приоритетите на Ирландия по време на втората фаза на преговорите за Брекзит с българския си колега Бойко Борисов. \r\n„Искам да изразя това, че оценявам подкрепата и разбирателството, които Борисов и неговото правителство демонстрираха по специфичната ирландска загриженост, произхождаща от Брекзит. Знам, че те ще продължат да са редом до нас по време на преговорите“, заяви Варадкар.  Той изрази надежда, че по време на българското председателство двете страни „ще се придвижат напред при осигуряването на сигурността на гражданите и бизнеса в преходния период след напускането на Великобритания и ще започнат да оформят рамките на бъдещите отношения на страната с ЕС“, допълни той. \r\n „Няма нерешени проблеми между България и Ирландия. Има приятелство и воля за сътрудничество“, заяви Бойко Борисов. „Имаме Ирландия като добър приятел на своя страна по време на председателството. Това, което ни обединява е позицията ни за стабилна, обединена, единна и силна Европа, въпреки трудностите в момента“, допълни той. \r\nБългарският министър-председател подчерта, че един от приоритетите на председателството е помощта за Западните Балкани в техния стремеж за присъединяване към ЕС. „Всеки министър-председател, канцлер и президент е важен за нас, когато повдигаме въпроса за Западните Балкани. Да ги убедим, колко важно е да се работи за прогреса на Западните Балкани, особено в инфраструктурните проекти, кохезията, присъединяването и конкурентоспособността“, смята Борисов. \r\n*** Българските власти са повишили равнището на готовност за противодействие срещу терористичната дейност като превантивна мярка по време на шестмесечното председателство на страната в Съвета на ЕС, предава   Origo.hu.\r\nРешението е взето в МВР по време на среща, свикана за разглеждане на предизвикателствата в областта на сигурността, председателствана от вътрешния министър Валентин Радев.  Заради това в някои институции и министерства са въведени допълнителни мерки за сигурност.\r\nБългарските власти посочват, че понастоящем не са запознати с терористичната заплаха за страната.\r\n***  Европейската комисия ще изпрати в България около 40 чиновника, за да ѝ помагат в поетото ротационно председателство в Съвета на ЕС, предава РИА Новости, позовавайки се на дипломатически източник в Брюксел. \r\n„Европейската комисия по молба на България ще изпрати 40 чиновници за оказване на помощ в осигуряването на българското председателство в ЕС“, съобщава източникът. \r\nНа 1 януари България пое ротационното шестмесечно председателство в Съвета на ЕС. В София ще се проведат редица министерски заседания, осигуряващи процеса на одобрение на страните членки на ЕС на проектите за наднационални регламенти и съгласуването им с Европейския парламент. \r\n***  Богоявление бе отбелязано в България с гмуркане за светия кръст. Най-масово бе потапянето в студените води на река Тунджа в Град Калофер, където около 500 млади мъже в национални носии станаха участници на молебена-водосвет, където под звуците на гайди и тъпани те танцуваха, а след това се хвърлиха да спасяват осветен дървен кръст. Успехът да улови кръста се усмихна на 11-годишният местен жител Драгомир, за когото новата година, според поверията,  трябва да бъде особено щастлива, предава ТАСС.\r\n„Традиционният и вековен ритуал е истински символ на България, отразява силния български дух, носи на всички участници здраве и късмет“, заяви кметът на Калофер Румен Стоянов, който заедно със сънародниците си се гмурна сутринта в ледена Тунджа. \r\nВодното мъжко хоро в Калофер на Богоявление се провежда вече 100 години. Народният танц е кандидат за влизане в Списъка на нематериалното културно наследство на ЮНЕСКО и сутринта ритуалът бе наблюдаван от официални представители на международните организации. \r\nПразнични ритуали по спасяването на кръста се състояха също така на българското Черноморие във Варна и в Бургас, а също така и във Видин, Русе и Силистра на Дунав и на други местна в страната.  В България ритуалът е свързван с кръщението на Иисус Христос в река Йордан. Той се смята за един от най-тържествените църковни празници, който в случая символизира пречистващата и оздравяваща сила на „кръстената вода“.\r\nСъс светена вода в събота бяха осветени и бойните знамена на българската армия. Официалната церемония в българската столица бе проведена от патриарх Неофит и на нея присъства и президентът на републиката Румен Радев.\r\nЗа първи път в българската история церемонията за освещаването на знамената е проведена през 917 г. по време на цар Симеон преди битката в Ахелой и оттогава се провежда преди всеки бой с участието на български войници. След Освобождението на страната през 1878 г. церемонията се възражда и се провежда до 1946 г.  В историята на съвременна България ритуалът е възстановен през 1993 г. и се провежда във всички военни гарнизони.\r\n***", "date": "2018.01.07", "title": "България - коментари в световните медии (Агенция „Фокус\")"}
{"url": "http://www.focus-news.net/news/2018/01/07/2474376/reuters-folksvagen-otbelyaza-uvelichenie-na-prodazhbite-si-nadminavayki-toyota-spored-neofitsialna-informatsiya.html", "text": "Германската търговска група „Фолксваген“ е отбелязала ръст на продажбите си през 2017 г., като те са достигнали до почти 10,7 милиарда продадени автомобила, което е достатъчно за да задържи преднината, която германският гигант имат пред японската компания „Тойота“, като най-големият производител на автомобила в света, съобщава Reuters, като се позовава на данни от германското издание Bild. Голямата компания, в която влизат също така „Ауди“ и „Порше“ е постигнала печалба от 220 милиарда евро за последните 12 месеца, което подобрява рекорда от 217 милиарда евро, регистриран през 2016 г. Публикуваните в изданието данни все още не са потвърдени от официални лица от компанията, които са отказали да направят коментар по случая. „Фолксваген“ ще публикува официалните данни за своите продажби през 2017 г. на 17 януари, като информация за постигнатите печалби ще бъдат съобщени през февруари. : Цанко Цолов", "date": "2018.01.07", "title": "Reuters: „Фолксваген“ отбеляза увеличение на продажбите си, надминавайки „Тойота“, според неофициална информация"}
{"url": "http://www.focus-news.net/news/2018/01/07/2474377/detskoto-otkrivane-na-parvoto-balgarsko-predsedatelstvo-se-sastoya-v-ndk-obzor.html", "text": "В НДК се състоя детско откриване на първото Българско председателство на Съвета на ЕС MegaDojo Sofia 1.0 което предшества официалното. То събра над 300 деца от цялата страна с и без опит в програмирането. На събитието присъстваха министърът на българското председателство на Съвета на ЕС 2018 г. Лиляна Павлова и еврокомисарят Мария Габриел. Според Павлова най-истинският старт на българското председателство е с децата.  „Децата са нашият заряд, нашият капитал, нашето бъдеще, нашата гордост и всички ние вярваме, че през тези прекрасни млади деца, даваме най-добрия и най-истинския старт на българското председателство. ЕС, България като част от ЕС и неговото бъдеще е за тези деца“, каза Павлова. Тя посочи, че децата и уменията на 21 век са основния приоритет на председателството ни. От своя страна врокомисарят Мария Габриел заяви, че българските деца са започнали да пишат историята на успеха на евпропредседателството ни. Пред медиите Габриел обяви, че днес стартира националната кампания „Няма да ме хакнат\".  Мария Габриел поясни, че кампанията цели заедно с младите хора да покаже, че е много важно да имаме навици да се пазим в интернет.\r\nДеница КИТАНОВА", "date": "2018.01.07", "title": "Детското откриване на първото Българско председателство се състоя в НДК (ОБЗОР)"}
{"url": "http://www.focus-news.net/news/2018/01/07/2474378/reuters-koptite-v-egipet-posreshtnaha-koleda-pri-zasileni-merki-za-sigurnost.html", "text": "Коптите в Египет посрещнаха Коледа при засилени мерки за сигурност, съобщава Reuters. На литургията за отбелязване на Коледа, проведена в катедрален храм в новия все още неименуван административен център на Египет, намиращ се на около 45 километра от Кайро, присъства и президентът на страната Абдел Фатах ас Сиси. Службата обаче бе проведена при засилено полицейско присъствие, предизвикано от скорошните ислямистки нападения срещу християнските църкви в страната. В края на миналата година въоръжен мъж се опита да извърши терористично нападение срещу един от коптските храмове, но бе спрян от полицията след престрелка, при която загинаха девет души а нападателят бе убит. \r\nГолямото християнско малцинство в Египет е жертва на атаки от екстремисти и най-вече местните бойци на терористичната групировка „Ислямска държава“, които действат най-вече в района на Синайския полуостров.   : Цанко Цолов", "date": "2018.01.07", "title": "Reuters: Коптите в Египет посрещнаха Коледа при засилени мерки за сигурност"}
{"url": "http://www.focus-news.net/news/2018/01/07/2474379/izvestiya-rusiya-vladimir-putin-posreshtna-koleda-v-tsarkva-v-sankt-peterburg.html", "text": "Руският президент посрещна празнуваната на седми януари в Русия Коледа е църква в Санкт Петербург, това пише вестник “Известия“. Изданието припомня, че по традиция Путин посрещна Рождество Христово в църква извън Москва.\r\nКоледната Литургия в Москва започна в 23:00 часа московско време (22:00 часа българско), като руският патриарх Кирил поздрави гражданите на страната с празника. В извършената от него литургия в московски храм „Христос Спасител“ присъства премиерът на Русия Дмитрий Медведев. : Цанко Цолов", "date": "2018.01.07", "title": "„Известия“ (Русия): Владимир Путин посрещна Коледа в църква в Санкт Петербург"}
{"url": "http://www.focus-news.net/news/2018/01/07/2474380/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Обсаденият германски канцлер Ангела Меркел се завръща на масата за преговори в неделя, на отсрещната страна на която ще бъдат представители на Германската социалдемократическа партия (ГСДП), отбелязва британският вестник The Guardian. Заедно с Меркел ще бъдат и представители на Християнсоциалния съюз, баварският коалиционен партньор на Християндемократическия съюз на Меркел. Заедно те ще се опитат да формират отново коалицията, която управляваше Германия в периода 2013 – 2017 г. \r\nМеркел ще се срещне с големи препятствия и най-вероятно ще трябва да направи сериозни отстъпки пред ГСДП, които са набелязали финансовото министерство на страната като награда за това, че са се съгласили да влязат в преговорите, коментира вестникът. \r\nПо-рано разговорите за т.нар. „ямайска“ коалиция между Съюза (ХДС/ХСС), Свободната демократическа партия (СвДП) и формацията „Зелени“ се провалиха, след като в края на ноември лидерът на СвДП Кристиан Линднер обяви изтеглянето на оглавяваната от него партия от преговорите. Сега пред Меркел стои възможността за съставяне на нова Голяма коалиция с водената от Мартин Шулц формация ако канцлерът иска да управлява със стабилно мнозинство в Бундестага по време на своя четвърти мандат. Но доста слабите резултати на ГСДП и Съюза (ХДС/ХСС) по време на изборите през септември показват, че името „Голяма“ може би заблуждава, отбелязва изданието. \r\nМеркел ще влезе в тези преговори от една от най-слабите си позиции, според последните проучвания. Съгласно анкета, проведена от местна медия, почти 70% от избирателите предпочитат провеждането на нови избори отколкото продължаващите вече четири месеца преговори за коалиционно споразумение. Същевременно обаче рейтингът на одобрение на канцлера остава висок, като повече от половината население на федералната република смятат, че тя трябва да остане на позицията си а 93% са на мнение, че Меркел изпълнява добре ролята си. \r\nБританското издание припомня някои от ключовите въпроси, които вероятно Съюза (ХДС/ХСС) и ГСДП ще обсъдят. Това са миграцията, която всъщност бе главната причина за провал на сондажите за „ямайска“ коалиция. Двете формации най-вероятно ще се съгласят да ускорят депортирането на хората, на които е отказан бежански статут, но Шулц към момента отказва предложението да се удължи още замразяването на процеса по събирането на бежанците и техните семейства на територията на Германия, което изтича на 16 март. Същевременно ГСДП иска реформа в здравеопазването и по-конкретно системата на здравните вноски. Обща позиция най-вероятно ще бъде постигната най-бързо що се отнася до инфраструктурата на страната и плановете за финансиран от държавата строеж на къщи, завършва статията си изданието.  \r\n*** Националната здравна служба на Великобритания не успява да накара всички свои служители да се ваксинират на фона на опасността от грипна епидемия в страната, показва проведено от вестник Sunday Telegraph проучване. Според данните на вестника, само един от трима медицински служители – лекари или медицински сестри, се е ваксинирал срещу вируса на грипа, който засегна голям брой хора във Франция и придоби чертите на епидемия. \r\nТова се случва на фона на медицински проблеми във Великобритания, след като заради големия брой пациенти, лекарите от 24 болница бяха принудени да обявяват извънредно положение и предприемат по-чести и дълги дежурства. Въпреки техните усилия обаче на много места болните трябваше да чакат реда си да бъдат прегледани на опашки, стигащи чак извън стените на лечебните заведения. \r\nВ четвъртък френските власти издадоха предупреждение, според което във всички области на страната грипът е придобил мащабите на епидемия, като това създаде големи опасение във Великибритания, че вирусът може да се разпространи и отвъд Ламанша, след като в последната седмица британското здравно министерство е регистрирало трикратно увеличение на броя на болните. На фона на студеното време и високия брой на болни от грип, Националната здравна служба се страхува, че ситуацията в болниците в предстоящите дни ще се влоши. Службата предлага безплатна ваксинация за всички пенсионери, хора с хронични заболявания като диабет и астма, бременни жени и деца под деветгодишна възраст. Призив е издаден и към лекарите. Според някои медицински служители, ваксинацията трябва да бъде извършена най-вече на децата, които са определени като най-големите преносители на вируса. Грипът може да стигне до някои усложнения или доведе до летален изход за по-възрастните и страдащите от други сериозни заболявания. \r\n*** Преговарящият за Брекзит от страна на Великобритания Дейвид Дейвис със сигурност ще запази работата си в правителството на премиера Тереза Мей, въпреки очакваната смята на министри, пише в неделното си издание вестник Sunday Express. \r\nВ един от най-големите си ходове Мей най-вероятно ще назначи нов държавен секретар, изпълняващ ролята на вицепремиер, след като Дамиан Грей бе принуден да подаде оставка миналия месец, пише още изданието. Не е ясна съдбата на министърa на здравеопазването Джереми Хънт като се има предвид кризата, засегнала болниците в страната, но ако бъде уволнен може да се очаква задълбочаване нa кризата, коментира изданието. Освен Дейвис, на позициите си със сигурност ще останат финансовият министър Филип Хамънд, както и завеждащите ведомствата на външните и вътрешните работи съответно Борис Джонсън и Амбър Руд. Очаква се Мей да назначи в кабинета си определен брой по-млади министри. Същевременно според информация на други издания, почвата под министъра на образованието Джъстин Гриининг е несигурна, отбеляза вестникът, тъй като правителството има съмнение относно успехите на нейната политика. Евентуалният наследник на Гриининг ще трябва да направи всичко възможно за да убеди избирателите, че Консервативната партия се интересува от сектора на образованието преди местните избори, насрочени за месец май 2018 г. Но Гриининг едва ли ще се даде без бой, отбеляза вестникът, тъй като министърът може да заплаши да създаде проблеми на Мей от пейките в Парламента.  \r\nХодът на премиера се очакваше още след като Мей  свика предсрочни избори  през 2017 г. само за да изгуби мнозинството си в Парламента. Агенция \"Фокус\" припомня: По-рано в неделя в някои британски медии се появи информацията, че Тереза Мей ще извърши промени в кабинета си в понеделник, осми януари. Данните все още не са потвърдени от \"Даунинг стрийт\" 10. \r\n*** Пожар е избухнал в събота в една от сградите на университета в Бристол, пише на първите си страници вестник Evening Standard. На мястото са седем екипа на пожарната, които се опитват да потушат огъня, като към момента той все още не е изгасен, но според представител на пожарната, процесът по овладяването му „върви много, много добре“. Огънят е избухнал на последния пети етаж на сградата, като пожарникарите са успели да предотвратят разпространяването му към другите етажи или съседните сгради. Към момента на избухването на пожара съоръжението е било в процес на ремонт, струващ 33 милиона паунда, който е трябвало да го превърне в училище по математика. \r\nГоворител на университета е заявил, че ще бъде организирано съвместно с пожарната и полицията разследване за установяване на причините за инцидента. Няма данни да пострадали или загинали. \r\n***", "date": "2018.01.07", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/01/07/2474381/fox-news-amerikanskiyat-aktyor-dzheri-van-dayk-e-pochinal.html", "text": "В петък следобед в дома си в Арканзас е починал американският комик и актьор Джери Ван Дайк. Смъртта му е потвърдена в събота следобед (местно време) от неговата съпруга Шърли, съобщава FOX news. 86-годишният Дайк бе популярен комик, който често изнасяше представления пред военнослужещи във военни бази. Актьорът е известен за ролята си във филма „Треньор“, която му донесе четири номинации за награда „Еми“. Последната му поява по телевизията бе в шоуто „В средата“, излъчвано по американската телевизия ABC. Дайк започна кариерата си чрез участия в шоуто на брат си Дик Ван Дайк. : Цанко Цолов", "date": "2018.01.07", "title": "FOX news: Американският актьор Джери Ван Дайк е починал"}
{"url": "http://www.focus-news.net/news/2018/01/07/2474382/anadolu-agency-benyamin-netanyahu-e-obsadil-protestite-v-iran-s-nyakolko-evropeyki-lideri.html", "text": "Израелският премиер Бенямин Нетаняху е обсъдил протестите в Иран с няколко европейски лидери в отделни телефонни разговори в събота, съобщава Anadolu Agency, като се позовава официални данни от пресцентъра на премиера. Съгласно разпространената информация, Нетаняху е обсъдил „регионалната ситуация и случващото се в Иран“ с колегите си Тереза Мей (Великобритания) и Матеуш Моравецки (Полша), румънския президент Клаус Йоханис и председателя на румънския парламент Ливиу Драгнеа. Според съобщението, във вторник е бил проведен друг такъв разговор с германския канцлер Ангела Меркел. \r\n21 души бяха убити по време на продължилите пет дни протести в Иран, избухнали първоначално на 28 декември заради високите цени на някои стоки. Демонстрациите придобиха антиправителствен оттенък след като се чуха слогани срещу върховния лидер на Иран аятолах Али Хаменей. Съветът за сигурност проведе по искане на САЩ извънредна среща в петък с цел да обсъди ситуацията в Иран, но разговорите бяха затворени за журналисти. Според позицията на Китай и Русия, случващото се в Иран е вътрешно дело за техеранското правителство и останалия свят не бива да се меси. : Цанко Цолов", "date": "2018.01.07", "title": "Anadolu Agency: Бенямин Нетаняху е обсъдил протестите в Иран с няколко европейки лидери"}
{"url": "http://www.focus-news.net/news/2018/01/07/2474383/the-guardian-emanyuel-makron-shte-poseti-velikobritaniya-na-18-yanuari.html", "text": "Френският президент Еманюел Макрон ще посети Великобритания на 18 януари за да проведе разговори с премира Тереза Мей, пише вестник Guardian, като се позовава на официално съобщение от „Даунинг Стрийт“ №10. Това е бъде първата визита на Макрон в страната от както встъпи в длъжност. Макрон и Мей ще проведат ежегодната двустранна среща, която е 35-та поред. И докато тези срещи обикновено се фокусират върху въпросите от сферата на отбраната, сигурността и сътрудничеството по въпросите за външната политика, британски официални лица разкриха, че тази година в разговорите ще бъдат разгледани и други теми, сред които образованието, науката и иновациите. Несъмнено сред главните неща от дневния ред ще бъде и Брекзит, след като през декември ЕС даде зелена светлина за началото на втора фаза от разговорите за излизането на Великобритания от Съюза. \r\nСпоред Мей „Франция е един от най-близките и стари съюзници на Великобритания, партньорство на което можем да разчитаме“. Франция е третият най-голям икономически партньор на Лондон с обем на търговията възлизащ на 71 млрд. паунда. : Цанко Цолов", "date": "2018.01.07", "title": "The Guardian: Еманюел Макрон ще посети Великобритания на 18 януари"}
{"url": "http://www.focus-news.net/news/2018/01/07/2474384/s-vadene-na-krasta-ot-ledenite-vodi-i-osveshtavane-na-boynite-znamena-v-tsyalata-strana-be-otbelyazano-bogoyavlenie-obzor.html", "text": "Православната църква отбеляза големия християнски празник Св. Богоявление или Йордановден - денят, в който Йоан Кръстител кръщава в река Йордан Иисус Христос. Във всички епархии на Българската православна църква се отслужи св. Златоустова Литургия и Велик водосвет, последвани от тържествени шествия до река или водоем, в които свещениците хвърлиха кръст във водата. И тази година стотици мъже от цялата страна хвърлиха в ледените води, за да го хванат. Смята се, че който пръв го извади ще бъде много здрав и всичко ще му спори. По традиция днес се извърши Богоявленски водосвет на бойните знамена, флаговете и знамената светини на Българската армия. В столицата негово светейшество Българският патриарх и Софийски митрополит Неофит отслужи празнична св. Литургия в Патриаршеската катедрала „Св. Александър Невски”. По-късно президентът Румен Радев, министър Красимир Каракачанов, кметът на София Йорданка Фандъкова и десетки софиянци се събраха на пл. „Княз Александър Невски“ за ритуала за освещаване на бойните знамена и знамената светини на Българската армия. Президентът Румен Радев прие почетния строй на представителните части на армията и положи венец на Паметника на Незнайния войн. Водосветът на бойните знамена извърши патриарх Неофит, като със светена вода бяха поръсени и Гвардейският представителен духов оркестър, знаменният блок, почетният караул и официалните лица. Преди ритуала беше отслужена празнична света литургия и празничен водосвет в Патриаршеската катедрала „Св. Александър Невски“.\r\nВ тържествения ритуал за Богоявление в Благоевград се включиха около 100 смелчаци от всички райони на общината. Кръстът от водите на Благоевградска Бистрица извади 22-годишният благоевградчанин Илиян Томанов. За първи път в историята на свещеното действие се включиха и две момичета. Тържественият ритуал по освещаването на светия кръст се водеше от игумена на Роженския манастир архимандрит Епифаний в съслужение с енорийските свещеници. Малко по-късно те извършиха и водосвет на бойните знамена на Военно формирование 26 400.\r\nРитуал по освещаване на бойните знамена на Военноморските сили се проведе пред катедралния храм „Св. Успение Богородично” във Варна. Строят на представителните блокове от Военноморските и Военновъздушните сили прие началникът на гарнизона контраадмирал Митко Петев, командир на Военноморските сили. Над 100 души се хвърлиха за кръста във водите на Черно море тази година, а ритуалът бе наблюдаван от хиляди жители на морската столица. Кръстът бе хвърлен в морето от Варненския и Великопреславски митрополит Йоан, който преди това отслужи и водосвет за здраве. 32-годишният Емил Атанасов успя да стигне до него пръв. Най-младият участник тази година бе 11-годишният Александър, а най-възрастният - мъж на близо 80 години. \r\nРитуал по хвърляне на кръста за Богоявление се състоя и в Пловдив, Асеновград и Карлово. В Пловдив митрополит Николай отслужи архиерейска света Литургия в катедрален храм „Успение Богородично“, след което извърши освещаване на воинските знамена и Велик водосвет на река Марица. Програмата за Йордановден в Асеновград започна с литийно шествие от храмовете на града до пешеходния мост. Там също се отслужи Велик Богоявленски водосвет и ритуално хвърляне на кръста в река Чая, както и тържественото освещаване на бойните знамена на Военно формирование 24490.  Отбелязването на Богоявление в Карлово започна с Празничната Света литургия в църквите „Св. Николай” и „Св. Богородица”, след която се отслужи Велик Богоявленски водосвет на Желязков мост. Осветено бе бойното знаме на 61-ва Стрямска механизирана бригада в Карлово и знамената на военно-патриотични организации.В Калофер за поредна година над 500 мъже играха хоро в ледените води на река Тунджа. Ритуалът се наблюдаваше от етнолози от Европа. Още преди да се разсъмне хиляди хора, сред които много чужденци, бяха заели местата по бреговете на р. Тунджа, където се хвърля кръстът, и нагоре по хълмистия бряг до самата църква. Мъжете влязоха в ледените води и извиха хоро, тъй като се вярва, че това ще им донесе здраве и дълголетие. Тази година за пръв път кметът на Калофер Румен Стоянов беше организирал място за най-малките. Около десетина момчета бяха дошли с преподавателите си, за да се включат в ритуала, без да се притесняват от студената вода, тъй като са научили, че тази вода не разболява. Ритуалът „мъжко хоро“ кандидатства за включване в списъка на ЮНЕСКО. Според кмета на Калофер Румен Стоянов процедурата за това вече е задвижена и затова тази година има наблюдатели от Европа. След като „спасиха” богоявленския кръст в Калофер, той бе предаден на 11-годишния Драгомир от града.\r\nНачалото на тържествата по повод Йордановден в Русе започна със сутринна литургия в катедрална храм „Света Троица“, последвана от литийно шествие до понтона под хотел „Рига“, където се състоя и официалната част. Тя включваше още приемане на войсковия строй от началникът на гарнизона, извършване на водосвет от Н.В.Пр. Русенски митрополит Наум. Кулминацията на честванията беше ритуала по хвърляне и изваждане на кръста от р. Дунав, като пръв сред смелите мъже се оказа 23-годишният Теодор Цветков. Той беше награден с икона на Богоявление, а кметът на Община Русе Пламен Стоилов му връчи хавлия и парична награда. Също така Негово Високопреосвещенство Наум го дари победителя със сребърно синджирче с кръстче.\r\n36-годишният Николай Александров от Пазарджик извади богоявленския кръст, хвърлен в река Марица от Константийския епископ Яков. Над 10 млади мъже се хвърлиха в студените води на реката, но пръв до кръста стигна Николай, който работи като шофьор в частна фирма в Пазарджик. Той е семеен, има две момченца. След излизането от водата Николай каза, че е много щастлив, защото за първи път успява да стигне пръв до кръста. Той пожела здраве за себе си и за своето семейство. Николай получи благословията на епископ Яков, а десетки хора го поздравиха. На моста на река Марица в Пазарджик и край брега на реката се събраха хиляди жители и гости на Пазарджик, за да видят ритуала по хвърлянето на кръста на Йордановден.\r\n30-годишният Тянко Жеков от Благоевград, който се обучава за сержант в Националния военен университет „Васил Левски“, извади свещения кръст от водите на река Янтра във Велико Търново. Тянко за пръв път се включва в свещения ритуал за Богоявление. След като извади кръста той си пожела настоящата година да е още по-здрава и успешна за него. Спасителят на свещения кръст бе поздравен от кмета на Велико Търново инж. Даниел Панов и областния управител проф. Любомира Попова, които му връчиха символични подаръци за здраве. На церемонията присъстваха още народни представители, председателят на Общинския съвет Венцислав Спирдонов, местни парламентаристи, общественици и стотици граждани. В ритуала се включиха общо над 40 човека, които се потопиха във водите на Янтра за здраве. Всички участници бяха благословени от отец Славчо и поздравени от началника на НВУ бриг. ген. Пламен Богданов.\r\nСедем смелчаци се хвърлиха в морските води на плажа в Каварна, за да спасят богоявленския кръст за Йордановден. Кръстът бе изваден от Момчил Белчев. Той е на 35 години, от Каварна, участва за пети път с прекъсване от петнадесет години. По традиция Великият Богоявленски водосвет с хвърляне на Светия кръст във водата за здраве на Йордановден събра на морския бряг стотици жители на община Каварна. Отец Василий хвърли кръста от втора буна, а седем участника скочиха в морската вода, чиято температура днес бе 10 градуса. Най-младият сред тях бе на седемнадесет, а най-възрастният на тридесет и пет години. Всички участници в ритуала по спасяването на кръста получиха подаръци от Община Каварна. Заместник-кметът на Каварна Митко Недев даде парична и предметна награда на победителя. \r\n32-годишният полицай от Ямбол Михаил Колев извади богоявленския кръст от водите на река Тунджа. Общо 17 бяха смелчаците, които тази година влязоха във водите на реката. Традиционно, победителят получи парична награда и от кмета на Ямбол Георги Славов. Отбелязването на Богоявление бе предшествано от тържествен ритуал по освещаване на бойните знамена на Българската армия и литийно шествие до моста на река Тунджа.\r\nСъс Света Божествена литургия и Богоявленски водосвет в храм „Свети Пророк Илия“ в Казанлък бе поставено началото на празничната програма за Йордановден. След литургията Литийно шествие се отправи към моста на Старата река, където по традиция от 20 години вече се провежда ритуал, в който млади мъже и момчета се хвърлят във водите на реката, за да спасят Богоявленския кръст. 40 бяха участниците тази година, а кръстът беше изваден от 18-годишният Дечко Иванов, който участва за първи път. Най малкият участник бе 11-годишният Никола, а най-възрастният – 55-годишният Милен, който скача в реката за кръста за девети път. Сред участниците в ритуала бяха и млади мъже от Стара Загора и Русе. Всички скочили да спасят кръста получиха от кмета на община Казанлък Галина Стоянова хавлии и подаръци. В празничната програма взеха участие и Фолклорен ансамбъл „Гъдулица“ към НЧ „Възродена Искра“ и танцьори от НЧ „Жар“.\r\nТържествен ритуал по освещаване на бойните знамена и светини на Българската армия се състоя на Богоявление пред сградата на Община Шумен", "date": "2018.01.07", "title": "С вадене на кръста от ледените води и освещаване на бойните знамена в цялата страна бе отбелязано Богоявление (ОБЗОР)"}
{"url": "http://www.focus-news.net/news/2018/01/07/2474385/ria-novosti-novo-ubiystvo-na-zhurnalist-v-meksiko-parvoto-za-2018-godina.html", "text": "Един от журналистите на влиятелното популярно мексиканско издание Universal е бил убит в нощта на събота срещу неделя в мексиканската столица, съобщава РИА Новости. Убитият е Хосе Херардо Мартинес, който е бил застрелян при опит да бъде ограбен. Нападателите са простреляли Мартинес в корема след което за избягали. Журналистът е бил откаран в болница, където малко по-късно е починал. По данни на изданието, преди да умре Мартинес е успял да разкрие, че нападателите му са били двама. \r\nПрез 2017 г. общо 12 репортери бяха убити в Мексико. От 2000 г. до сега 120 медиини служители са убити, 20 са безследно изчезнали, като освен това има документирани около 50 случая на нападение срещу седалища на медии. : Цанко Цолов", "date": "2018.01.07", "title": "РИА Новости: Ново убийство на журналист в Мексико, първото за 2018 година"}
{"url": "http://www.focus-news.net/news/2018/01/07/2474386/tass-tokio-otsenyava-gotovnostta-na-severna-koreya-da-provede-sreshta-na-visoko-ravnishte-s-yuzhna-koreya.html", "text": "Властите в Япония оценяват готовността на Северна Корея да проведе среща на високо равнище с Южна Корея, предава ТАСС, като се позовава на интервю на японския премиер Шиндзо Абе, дадено пред местен телевизионен канал. \r\n„Оценяваме промяната в тона (на Северна Корея)“, отбеляза Абе, като подчерта, че политиката на натиск срещу Пхенян няма да бъде променена. \r\nНа пети януари Северна Корея се съгласи да проведе с представители на Южна Корея срещна на високо равнище. Преговорите, на които ще бъдат обсъдени най-вече вътрешнокорейските проблеми и участието на Северна Корея на зимата Олимпиада в Пьончан, ще се проведат на девети януари, като това е първата подобна среща от две години насам. : Цанко Цолов", "date": "2018.01.07", "title": "ТАСС: Токио оценява готовността на Северна Корея да проведе среща на високо равнище с Южна Корея"}
{"url": "http://www.focus-news.net/news/2018/01/07/2474387/the-guardian-ot-dauning-striyt-10-potvardiha-che-tereza-mey-shte-izvarshi-promeni-v-kabineta.html", "text": "От „Даунинг стрийт“ №10 потвърдиха, че британският премиер Тереза Мей ще извърши промени в кабинета на осми или девети януари, пише вестник Guardian. По-рано в някои медии се появи информация, според която министър-председателят смята да смени някои от министрите в правителството но данните все още не бяха официално потвърдени. От пресцентъра на „Дауининг Стрийт“ №10 обаче не са коментирали завеждащите на кои от ведомствата може да бъдат сменени. Към момента по непотвърдена информация оглавявано в момента от Джъстин Гриининг министерство на образованието може да бъде едно от засегнатите. Известно е също така, че преговарящият за Брекзит Дейвид Дейвис, външният министър Борис Джонсън, завеждащият финансовото министерство Филип Хамънд и министърът на вътрешните работи Амбър Руд ще запазят постовете си. : Цанко Цолов", "date": "2018.01.07", "title": "The Guardian: От „Даунинг стрийт“ №10 потвърдиха, че Тереза Мей ще извърши промени в кабинета"}
{"url": "http://www.focus-news.net/news/2018/01/07/2474388/cnn-ucheni-otkriha-fosil-na-darvo-na-280-miliona-godini-v-antarktika.html", "text": "Учени са открили в Антарктика фосил на дърво датиращ 280 милиона години назад във времето още преди първите динозаври да се появят на земята, съобщава CNN. Според последните изследвания, по това време сега замръзналият континент е бил покрит с гъсти гори. Преди 280 милиона година климатът в Антарктика е бил доста по-топъл отколкото е сега. Континентът се е изместил към сегашната си позиция след разпадането на Гондвана – суперконтинетът в южното полукълбо на земята, който е обединявал в себе си Африка, Южна Америка, Арабия, Индия и Австралия, както и естествено Антарктика. Според Ерик Гълбрансон,лидерът на екипа открил находката, най-южната част от Гондвана, която в момента представлява  Антарктика най-вероятно е била покрита с гъсти гори, като дърветата са имали възможността да издържат на няколко месеца почти пълна липса на слънчева светлина. : Цанко Цолов", "date": "2018.01.07", "title": "CNN: Учени откриха фосил на дърво на 280 милиона години в Антарктика"}
{"url": "http://www.focus-news.net/news/2018/01/07/2474389/pregled-na-mezhdunarodnite-novini-do-6-chasa-agentsiya-fokus.html", "text": "От „Даунинг стрийт“ №10 потвърдиха, че британският премиер Тереза Мей ще извърши промени в кабинета тази седмица. По-рано в някои медии се появи информация, според която министър-председателят смята да смени някои от министрите в правителството но данните все още не бяха официално потвърдени. От пресцентъра на „Дауининг Стрийт“ №10 обаче не са коментирали завеждащите на кои от ведомствата може да бъдат сменени. Към момента по непотвърдена информация оглавявано в момента от Джъстин Гриининг министерство на образованието може да бъде едно от засегнатите. Известно е също така, че преговарящият за Брекзит Дейвид Дейвис, външният министър Борис Джонсън, завеждащият финансовото министерство Филип Хамънд и министърът на вътрешните работи Амбър Руд ще запазят постовете си. \r\n*** Един от журналистите на влиятелното популярно мексиканско издание Universal е бил убит в нощта на събота срещу неделя в мексиканската столица. Убитият е Хосе Херардо Мартинес, който е бил застрелян при опит да бъде ограбен. Нападателите са простреляли Мартинес в корема след което за избягали. Журналистът е бил откаран в болница, където малко по-късно е починал. По данни на изданието, преди да умре Мартинес е успял да разкрие, че нападателите му са били двама. \r\nПрез 2017 г. общо 12 репортери бяха убити в Мексико. От 2000 г. до сега 120 медиини служители са убити, 20 са безследно изчезнали, като освен това има документирани около 50 случая на нападение срещу седалища на медии. \r\n*** Френският президент Еманюел Макрон ще посети Великобритания на 18 януари за да проведе разговори с премира Тереза Мей, според официално съобщение от „Даунинг Стрийт“ №10. Това е бъде първата визита на Макрон в страната от както встъпи в длъжност. Макрон и Мей ще проведат ежегодната двустранна среща, която е 35-та поред. И докато тези срещи обикновено се фокусират върху въпросите от сферата на отбраната, сигурността и сътрудничеството по въпросите за външната политика, британски официални лица разкриха, че тази година в разговорите ще бъдат разгледани и други теми, сред които образованието, науката и иновациите. Несъмнено сред главните неща от дневния ред ще бъде и Брекзит, след като през декември ЕС даде зелена светлина за началото на втора фаза от разговорите за излизането на Великобритания от Съюза. \r\nСпоред Мей „Франция е един от най-близките и стари съюзници на Великобритания, партньорство на което можем да разчитаме“. Франция е третият най-голям икономически партньор на Лондон с обем на търговията възлизащ на 71 млрд. паунда. \r\n*** Израелският премиер Бенямин Нетаняху е обсъдил протестите в Иран с няколко европейски лидери в отделни телефонни разговори в събота. Съгласно разпространената информация, Нетаняху е обсъдил „регионалната ситуация и случващото се в Иран“ с колегите си Тереза Мей (Великобритания) и Матеуш Моравецки (Полша), румънския президент Клаус Йоханис и председателя на румънския парламент Ливиу Драгнеа. Според съобщението, във вторник е бил проведен друг такъв разговор с германския канцлер Ангела Меркел. \r\n21 души бяха убити по време на продължилите пет дни протести в Иран, избухнали първоначално на 28 декември заради високите цени на някои стоки. Демонстрациите придобиха антиправителствен оттенък след като се чуха слогани срещу върховния лидер на Иран аятолах Али Хаменей. Съветът за сигурност проведе по искане на САЩ извънредна среща в петък с цел да обсъди ситуацията в Иран, но разговорите бяха затворени за журналисти. Според позицията на Китай и Русия, случващото се в Иран е вътрешно дело за техеранското правителство и останалия свят не бива да се меси. \r\n*** В петък следобед в дома си в Арканзас е починал американският комик и актьор Джери Ван Дайк. Смъртта му е потвърдена в събота следобед (местно време) от неговата съпруга Шърли. 86-годишният Дайк бе популярен комик, който често изнасяше представления пред военнослужещи във военни бази. Актьорът е известен за ролята си във филма „Треньор“, която му донесе четири номинации за награда „Еми“. Последната му поява по телевизията бе в шоуто „В средата“, излъчвано по американската телевизия ABC. Дайк започна кариерата си чрез участия в шоуто на брат си Дик Ван Дайк. \r\n*** Коптите в Египет посрещнаха Коледа при засилени мерки за сигурност. На литургията за отбелязване на Коледа, проведена в катедрален храм в новия все още неименуван административен център на Египет, намиращ се на около 45 километра от Кайро, присъства и президентът на страната Абдел Фатах ас Сиси. Службата обаче бе проведена при засилено полицейско присъствие, предизвикано от скорошните ислямистки нападения срещу християнските църкви в страната. В края на миналата година въоръжен мъж се опита да извърши терористично нападение срещу един от коптските храмове, но бе спрян от полицията след престрелка, при която загинаха девет души а нападателят бе убит. \r\nГолямото християнско малцинство в Египет е жертва на атаки от екстремисти и най-вече местните бойци на терористичната групировка „Ислямска държава“, които действат най-вече в района на Синайския полуостров.  \r\n*** Броят на ранените след земетресението по ирано-иракската граница достигна до 21 души, според данни, съобщени от държавна иранска телевизия.  Двама от пострадалите са настанени в болница докато останалите са с леки наранявания и са били пуснати след контролен преглед. \r\nПо-рано бе съобщено за земетресение с магнитуд от 5 по скалата на Рихтер, усетено по границата между Иран и Ирак. \r\n*** Над 2,000 полета бяха забавени или отложени на територията на някои американски летища и най-вече летището „Джон Кенеди“ в Ню Йорк. Причината за причинените в събота забавяния са лошите метеорологични условия, сред които обилни снеговалежи, силни ветрове и изключително ниски температури. Към момента на повечето места полетите са възстановени но те се извършват с няколкочасово закъснение. Някои от пътниците са били принудени да чакат в продължение на часове в приземени самолети преди да могат да слязат на летището. Съобщава се също и за блокирани по хангарите хора. \r\nПо-рано бе съобщено, че заради лошите метеорологически условия в САЩ са загинали общо 10 души. \r\n*** Американският президент Доналд Тръмп заяви в събота, че би провел телефонен разговор с лидера на Северна Корея Ким Чен-ун. Коментарът му е направен в отговор на репортерски въпрос. \r\n„Абсолютно, бих направил това“, каза Тръмп в отговор на журналистически въпрос дали би провел разговор с Ким Чен-ун. Американският президент отбеляза, че „изобщо нямам проблем с това“. \r\nАгенцията припомня, че откакто Тръмп встъпи в длъжност американският държавен глава и севернокорейският лидер размениха няколко обиди, като Тръмп нарече Ким Чен-ун „ракетен човек“. \r\nПо-рано Пхенян и Сеул се съгласиха да проведат официални разговори на високо равнище следващата седмица след повече от две години без среща между представители на двете правителства. \r\n***  Астронавтът Джон Йънг, ходил на луната и участвал в първата мисия на космическата совалка, почина на 87-годишна възраст.\r\n„Ние сме натъжени от загубата на астронавта Джон Йънг, починал на 87-годишна възраст. Той е летял два пъти на луната, вървял е по нейната повърхност и е участвал в първи полет на космическата совалка“, пише в официално заявление на НАСА. \r\nТой е първият човек на света, летял в космоса шест пъти. \r\n***", "date": "2018.01.07", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/01/07/2474390/tass-kim-chen-un-prizova-za-sazdavane-na-usloviya-za-podobryavane-na-otnosheniyata-mezhdu-seul-i-phenyan.html", "text": "Лидерът на Северна Корея Ким Чен-ун призова за създаване на условия за подобряване на отношенията между Сеул и Пхенян, предава ТАСС, като се позовава на информация, съобщена от националната телекомуникационна агенция на Северна Корея. \r\n„Северна и Южна Корея не трябва да бъдат свързвани само от миналото, важно е да се подобрят отношенията между Сеул и Пхенян и постигне пробив по въпроса за обединението“, заяви Ким Чен-ун цитиран от държавната агенция на пхенянски режим.  \r\nСевернокорейският лидер също така е подчертал в изявлението си, че за подобряването на отношенията между Северна и Южна Корея са нужни усилията и на двете страни. Според него, корейският проблем е вътрешен за двете държави и в неговото решаване не трябва да участват външни страни. : Цанко Цолов", "date": "2018.01.07", "title": "ТАСС: Ким Чен-ун призова за създаване на условия за подобряване на отношенията между Сеул и Пхенян"}
{"url": "http://www.focus-news.net/news/2018/01/07/2474391/ria-novosti-pri-sblasak-na-dva-koraba-kray-brega-na-kitay-sa-izcheznali-32-dushi.html", "text": "При сблъсък на панамски нефтен танкер принадлежащ на иранска компания и хонконгски товарен кораб край бреговете на Китай са изчезнали 32 души, съобщава РИА Новости, като се позовава на данни от местна телевизия. По-рано китайската държавна агенция Xinhua съобщи за подобен инцидент, като обаче не даде данни за броя на изчезналите или обстоятелствата около случая. \r\nИнцидентът се е случил около 20:00 часа местно време в събота, но причините все още не са ясни. 21-членният екипаж на товарния кораб е в безопасност, докато комуникациите с 32-та души екипаж на танкера, повечето от които иранци, е била изгубена. Произшествието е станало в близост до устие на р. Яндзъ\r\nСпасителни китайски кораби вече са пристигнали на мястото, очаква се повече информация.  : Цанко Цолов", "date": "2018.01.07", "title": "РИА Новости: При сблъсък на два кораба край брега на Китай са изчезнали 32 души"}
{"url": "http://www.focus-news.net/news/2018/01/07/2474392/izvestiya-rusiya-dva-samoleta-sa-se-sblaskali-na-letishteto-dzhon-kenedi-v-nyu-york-nyama-postradali.html", "text": "Два самолета – китайски и кувейтски, са се сблъскали на международното летище „Джон Ф. Кенеди“ в Ню Йорк, съобщава руското издание “Известия“. Инцидентът е станал докато двата самолета са маневрирали и на борда на нито един от тях не е имало пътници. Няма пострадали и сред пилотите. Единствените щети са материални по крилото на единия и задната част на другия самолет. \r\nПо-рано бе съобщено за над 2,000 забавени полети на територията на САЩ, като по-голямата част от тях са на международното летище „Джон Ф. Кенеди“. Забавянето бе предизвикано от лошите метеорологични условия. : Цанко Цолов", "date": "2018.01.07", "title": "„Известия“ (Русия): Два самолета са се сблъскали на летището „Джон Кенеди“ в Ню Йорк, няма пострадали"}
{"url": "http://www.focus-news.net/news/2018/01/07/2474393/aktualna-patna-obstanovka.html", "text": "Пътните настилки в по-голямата част от страната са сухи, на места – мокри, а по усойните и планински райони – частично заледени и обработени, съобщиха от пресцентъра на Агенция „Пътна инфраструктура”. Намалена видимост поради мъгла до 10 м има в района на Чомаковци (обл. Плевен), до 50 м в районите на Драганци (обл. Бургас); Нова Загора и Котел (обл. Сливен); Любеново, Гулянци, Българене, Плевен и Муселиево (обл. Плевен), а до 100 м в районите на Борован и Бяла Слатина (обл. Враца); магистрала „Тракия” (при с. Богданово), Раднево и Гълъбово (обл. Стара Загора); Кюстендил; Деков и Искър (обл. Плевен). \r\nВ сила са ограничения за товарни автомобили. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. (ВОД): \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 15.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.07", "title": "Актуална пътна обстановка"}
{"url": "http://www.focus-news.net/news/2018/01/07/2474394/the-guardian-chetirima-dushi-sa-zadarzhani-vav-vrazka-s-razsledvaneto-na-intsidenta-s-letyasht-balon-pri-koyto-zagina-edin-chovek.html", "text": "Четирима души са задържани заради инцидента с балона с летящ въздух в Египет, при който загина един човек а още около 10 души бяха ранени, пише The Guardian. Арестуваните са пилотът на балона, директорът на летището, от което той е излетял и още две официални лица. Те са задържани за четири дни докато тече разследването. \r\nИнцидентът се случи в петък. Балонът е бил отклонен от курса си от силни ветрове над град Луксор където малко след това е паднал. На борда му са се намирали общо около 20 души, като един от тях е загинал а поне 10 са ранени. По данни на властите, всички останали туристически балони, предназначен за разходки са успяли да кацнат благополучно. : Цанко Цолов", "date": "2018.01.07", "title": "The Guardian: Четирима души са задържани във връзка с разследването на инцидента с летящ балон, при който загина един човек"}
{"url": "http://www.focus-news.net/news/2018/01/07/2474395/predstoyashti-sabitiya-v-stranata-za-7-yanuari-agentsiya-fokus.html", "text": "***\r\nМинистър-председателят Бойко Борисов ще открие реставрирания български православен храм „Свети Стефан“ в Истанбул. На официалната церемония ще присъства и президентът на Турция Реджеп Тайип Ердоган. \r\n***\r\nВ 11.00 часа по бул. „Св. св. Кирил и Методий“ официално ще бъде открит Кукерски фестивал. \r\n***\r\nОт 11.00 до 17.30 часа в зала „Георги Баев“ на Културен център „Морско Казино“ ще се проведе второ издание на Астрономическия форум.\r\n***\r\nВ 09.00 часа в храм „Св. Вмчк Георги“, Негово високопреосвещенство Врачанският митрополит Григорий ще оглави архиерейска света Литургия.\r\n***\r\nОт 11.00 часа в кв. „Сушица“ ще се проведе традиционния обичай „КЪПАНАК” (къпане на булка), който се провежда всяка година на Дръндевата чешма.\r\n***\r\nВ 09.00 часа в храм „Св. вмчк Харалампий\" епископ Яков - викарий на Пловдивския митрополит и архиерейски наместник на Пазарджишка духовна околия ще отслужи Архиерейска света Литургия.\r\n***\r\nОт 11.00 часа в салона на ДКТ-Сливен ще се изиграе представлението „Коледен подарък“.\r\n***\r\nОт 10.00 часа в центъра на селото ще бъде пресъздаден обичаят „Къпане на зетьове\".", "date": "2018.01.07", "title": "Предстоящи събития в страната за 7 януари (Агенция „Фокус”)"}
{"url": "http://www.focus-news.net/news/2018/01/07/2474396/predstoyashti-mezhdunarodni-sabitiya-za-7-yanuari-agentsiya-fokus.html", "text": "Германският канцлер Ангела Меркел започна преговори ще проведе преговори с ГСДП за съставяне на управляваща коалиция. \r\n*** Българската църква \"Св. Стефан\" в Истанбул, позната като \"Желязната църква\" ще отвори отново врати след продължила години реставрация. \r\n*** Православните църкви ще отбележат Коледа по стар стил.\r\n*** В непризнатата Севернокипърска турска република, която е призната единствено от Анкара,  ще се проведат парламентарни избори. \r\n***", "date": "2018.01.07", "title": "Предстоящи международни събития за 7 януари (Агенция \"Фокус\")"}
{"url": "http://www.focus-news.net/news/2018/01/07/2474397/nimh-shte-bade-predimno-slanchevo-no-na-mesta-v-nizinite-do-obyad-shte-ima-magla-ili-niska-oblachnost.html", "text": "Днес ще бъде предимно слънчево, но на места в низините до обяд ще има мъгла или ниска облачност. Такава е прогнозата за времето на Националния институт по метеорология (НИМХ) към БАН, съобщи за Агенция „Фокус” дежурният синоптик Евгения Егова. Вятърът ще е съвсем слаб от югозапад. Максималните температури ще са между 10° и 15°, по-ниски в районите с трайна мъгла, в София – около 11°. Атмосферното налягане ще продължи да се повишава и ще е над средното за месец януари.\r\n  Над Черноморието ще е предимно слънчево. На места в сутрешните часове ще има мъгла или ниска облачност. Ще духа слаб южен вятър, който до вечерта ще се ориентира от запад. Максималните температури ще са между 10° и 13°. Температура на морската вода е 9°-10°. Вълнението на морето ще бъде 1 – 2 бала.\r\n  Над планините ще е предимно слънчево. Ще духа умерен западен вятър. Максималната температура на височина 1200 метра ще е около 10°, на 2000 метра – около 5°.", "date": "2018.01.07", "title": "НИМХ: Ще бъде предимно слънчево, но на места в низините до обяд ще има мъгла или ниска облачност"}
{"url": "http://www.focus-news.net/news/2018/01/07/2474398/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове, съобщиха от пресцентъра на ГД „Гранична полиция”. На българо-турската граница на ГКПП „Капитан Андреево” движението е интензивно от товарни автомобили на изход от страната. При останалите гранични контролно-пропускателни пунктове няма образували се опашки от моторни превозни средства на вход и изход от страната.", "date": "2018.01.07", "title": "ГД „Гранична полиция”: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2018/01/07/2474399/tass-kitayski-korabi-vlyazoha-vav-vodite-kray-spornite-ostrovi-senkaku-za-parvi-pat-tazi-godina.html", "text": "Четири китайски патрулни кораба влязоха на 7 януари във водите в близост до островите Сенкаку (Дяоюйдао), които са предмет на териториален спор между Токио и Пекин . За това съобщи Бреговата охрана на Япония, предава ТАСС.\r\nСпоред нейната информация, това е първият подобен случай през новата година. И двете страни смятат тези териториални води за свои. Споровете между Китай и Япония по повод този архипелаг  се изостриха, след като през септември 2012 година Токио едностранно обяви, че е купил островите от частни собственици. След това в Китай се проведоха масови антияпонски демонстрации, съпровождани от погроми. Китайските кораби се появяват в близост до архипелага от време на време, като периодични извършват демонстративни заходи в крайбрежната зона.\r\nПревод и редакция:", "date": "2018.01.07", "title": "ТАСС: Китайски кораби влязоха във водите край спорните острови Сенкаку за първи път тази година"}
{"url": "http://www.focus-news.net/news/2018/01/07/2474400/premierat-boyko-borisov-shte-otkrie-restavriranata-balgarska-tsarkva-sveti-stefan-v-istanbul.html", "text": "Министър-председателят Бойко Борисов ще открие реставрирания български православен храм „Свети Стефан” в Истанбул. Това съобщиха от правителствената информационна служба. На официалната церемония ще присъства и президентът на Турция Реджеп Тайип Ердоган. В официалната делегация, придружаваща премиера Бойко Борисов, са Негово Светейшество Българският Патриарх и Софийски митрополит Неофит, главният мюфтия на мюсюлманите в България Мустафа Хаджи, вицепремиерът и министър на външните работи Екатерина Захариева, министърът на културата Боил Банов, министърът на икономиката Емил Караниколов, министърът на земеделието, храните и горите Румен Поражанов и депутати.\r\nБългарската желязна църква „Св. Стефан” в Истанбул е един от най-значимите български паметници на архитектурата и културата. Тя е осветена на 8 септември 1898 година от Екзарх Йосиф. Уникалната постройка от метал, проектирана от арменския архитект Ховсеп Азнавур, е била изработена в Австрия от металургичната фирма „Вагнер”, а елементите на конструкцията са пренесени с железница и са тежали около 500 тона. Били са сглобени на място. Дължината на църквата е 32,50 метра, а ширината – 12,50 метра. \r\nОсновните строително-ремонтни и реставрационни дейности започнаха през 2011 г., след получаване на разрешение от турската държава предвид факта, че църквата е исторически паметник, част от културно-историческото наследство на страната. Храмът бе затворен за богослужение поради сериозни проблеми в носещата конструкция вследствие на корозия.\r\nЗа реставрацията са вложени общо около 16 млн. турски лири (приблизително 3,5 млн. евро), от които България е предоставила целево два транша за 200 000 и 190 000 евро. Отделно от това от 1992 г. българската държава ежегодно отделя средства чрез бюджета на Министерството на външните работи за издръжка на Българската православна църковна община в Истанбул. От 2009 г. тази сума е 50 000 евро годишно.", "date": "2018.01.07", "title": "Премиерът Бойко Борисов ще открие реставрираната българска църква „Свети Стефан” в Истанбул"}
{"url": "http://www.focus-news.net/news/2018/01/07/2474401/blagoevgrad-13-kukerski-grupi-shte-uchastvat-v-initsiativata-kukerski-festival.html", "text": "Хиляди участници ще се включат в „Кукерски фестивал” 2018 в Благоевград. Групите, заявили желание да се включат в дефилето тази година, са 13. Това съобщиха от пресцентъра на Община Благоевград. Официалното начало на фестивала ще бъде поставено в 11.00 часа по бул. „Св. св. Кирил и Методий”. \r\nВремето, което всяка група има за представяне пред журито и публиката, е 15 минути. Награждаването ще се проведе около 14.00 часа пред аптека „Санита”. Ще бъдат отличени групи в категориите „Най-малък кукер”, „Придържане към традициите”, „Масовост”, „Иновации”, „Най-добра маска и костюм”, „Артистичност”, „Най-добра композиция”, „Най-добра мечкарска група”, „Най-артистични старци” и „Най-колоритна младоженска двойка”. Изтеглен е жребият, който определи реда на появяване на кукерските групи.", "date": "2018.01.07", "title": "Благоевград: 13 кукерски групи ще участват в инициативата „Кукерски фестивал”"}
{"url": "http://www.focus-news.net/news/2018/01/07/2474402/burgas-vtoro-izdanie-na-astronomicheskiya-forum-shte-se-provede-v-kulturen-tsentar-morsko-kazino.html", "text": "Второ издание на Астрономическия форум в Бургас ще се проведе в зала „Георги Баев” на Културен център „Морско Казино” от 11.00 до 17.30 часа. Това съобщиха от пресцентъра на Община Бургас. Лектори тази година ще бъдат астрономи от български и английски университети, както и водещи астрономически институти в България и Европа. Лекциите ще имат за цел да запознаят участниците във форума със структурата на атомите, стигайки до най-плътните обекти във Вселената - черните дупки. На срещата ще бъдат разгледани още различните видове звезди и начините, по които може да бъдат наблюдавани, както и какво представляват гравитационните вълни. Форумът ще завърши с наблюдаване на нощното небе с телескопи от терасата на Културен център „Морско Казино”.", "date": "2018.01.07", "title": "Бургас: Второ издание на Астрономическия форум ще се проведе в Културен център „Морско Казино”"}
{"url": "http://www.focus-news.net/news/2018/01/07/2474403/denyat-7-yanuari-v-balgarskata-istoriya.html", "text": "2005 г.\r\nПрезидентът на Република България присъжда Орден „Стара планина” – първа степен на Чедомир Радойкович – извънреден и пълномощен посланик на Сърбия и Черна гора в Република България „за изключително големите му заслуги в развитието на двустранните отношения и по повод окончателното му отпътуване от страната“.2000  г.\r\nПрезидентът на Република България присъжда Орден „Стара планина” – първа степен на:\r\n1. Йосиф Лалов\r\n2. Николай Хайтов\r\n3. Ивайло Петров\r\n4. Йордан Радичков\r\n5. Доньо Донев\r\n6. Димитър Аврамов1979 г.\r\nИзлъчено е първото предаване \"Всяка неделя\". Първоначално шеф на телевизионната програма е Янчо Таков, а негов заместник - Кеворк Кеворкян. В това предаване двамата интервюират Тодор Динов, Дончо Цончев, Крикор Азарян, Георги Черкелов, Яко Молхов, Атанас Свиленов, Аксиния Джурова. Предаването претърпява множество промени, два пъти е спирано. Името му се свързва неизменно с това на журналиста Кеворк Кеворкян. На 6 май 2002 г. излъчването на предаването е възобновено. От 28 април 2005 г. в БНТ е взето решение за преустановяване излъчването на “Всяка неделя”.1946 г.\r\nМежду 7 и 10 януари на посещение в Москва е българска правителствена делегация, начело с министър-председателя Кимон Георгиев, във връзка с Московското решение за включване на двама опозиционни представители в кабинета и за развитието на двустранните отношения. На 5 и 6 януари се провеждат преговори между представители на правителството и на опозицията за прилагане на Московското решение. След консултации с американския политически представител Мейнард Барнс, Никола Петков и Коста Лулчев решават да поставят предварителни условия, каквито Московското решение не предвижда: за цялостна реконструкция на кабинета, като министерствата на вътрешните работи и правосъдието се отнемат от БРП (к); за нови парламентарни избори и за отстраняване на \"партийния елемент\" от армията. Целта на опозицията е да се провокира отново намеса на САЩ и Англия и да не се позволи признаване на резултатите от бойкотираните от нея избори.1945 г.\r\nВ Македония започва „Кървавата Коледа\" - „Кървав Божик\". В продължение на няколко дни във Вардарска Македония са избити над 1200 граждани с българско самосъзнание по нареждане на маршал Тито, по списъци, изготвени предварително от Лазар Колишевски. За няколко дни са избити - в Скопие - 63 души, във Велес - 54, Куманово - 48, Битоля - 36, Щип - 77, при с. Владимирово, Беровско - 330 души и т. н. Край Охридското и Преспанското езеро, в планината Галичица също са убити много хора с българско самосъзнание, други са подложени на терор и прогонени от родните си места. Целта е да се ускори процесът на македонизация на населението.1945 г.\r\nВ хода на Втората световна война Първа българска армия започва второто преминаване на р. Дунав при Мохач (Унгария) и Бездан-Батина (Югославия).1932 г.\r\nВ София е подписан българо-албански протокол за взаимно признаване на малцинствата и за откриване на техни училища на майчин език.1879 г.\r\nОткрита е 1-ва мъжка гимназия в София. На 1 октомври 1888 г. е открит Висш педагогически курс с 43 курсисти към гимназията начело с Александър Теодоров-Балан. Според закона от 18 декември същата година той е наречен Висше училище с единствено Историко-филологическо отделение. На 1 октомври 1889 г. е открит Физико-математически отдел, на 1 октомври 1892 г. - Юридически отдел. През 1904 г. е преименуван в Университет.1878 г.\r\nПо време на Руско-Турската освободителна война части на Южния отряд на руската армия освобождават село Мъглиж и настъпват по долината на река Тунджа. Южният отряд е сформиран на 31 юли 1877 г. от руското командване, начело с генерал Фьодор Радецки (на снимката). Задачата на отряда е да отбранява старопланинските проходи. Обкръжава турските войски в сражението при Шипка - Шейново. Оказва решителна помощ на опълченците при отбраната на Шипченския проход. Когато на 20 август получава съобщение, че \"положението на Шипченския проход е отчайващо\", на 22 август насочва резервите от гр. Елена и Търново към Шипка. На 23 август - най-тежкия ден от отбраната на Шипка, следобед към 17 ч. пристига на помощ с две сотни казаци по двама на кон и взвод планинска артилерия. До вечерта турците са отблъснати. По същото време Западният отряд на руската армия освобождава Ихтиман и води боеве при прохода Траянови врата.1873 г.\r\nПроведени са четвъртият и петият разпит на Васил Левски. Организирана е очна ставка с Димитър Общи и Атанас Попхинов. На 26 декември 1872 г. Васил Левски пристига в Къкринското ханче, откъдето възнамерява да тръгне за Търново и Букурещ. При пътуването от Ловеч до Къкрина Левски е придружаван от Никола Цветков. По това време турските власти предприемат масови арести, след Арабаконашкия обир, извършен на 22 септември 1872 г. от група революционни дейци начело с Димитър Общи. Задържани са голям брой членове на революционните комитети в Тетевен, Орхание (дн. Ботевград), Етрополе, Ловеч и близките край тях села. Действията на турските власти са улеснени от признанията, които прави Димитър Общи. Благодарение на тях властта тръгва и по следите на Васил Левски, който за да предотврати окончателното проваляне на революционната организация, се отправя към Ловеч. Целта му е да прибере и запази архивите на организацията, след което да се прехвърли в Румъния.1872 г.\r\nС участието на Васил Левски в Троянския манастир е основан революционен комитет. Сред членовете на комитета са отец Макарий, х. Авксентий, йеромонасите Кирил, Митрофан, Нефталим и др.На тази дата са родени:1892 г.\r\nРоден е д-р Иван Киров Вазов – български общественик, политик и държавник. Министър е на търговията, промишлеността и труда в кабинета на Добри Божилов. Депутат е в ХХV НС. Завършва Военното училище в София през 1911 г. Участва в Балканската война (1912 - 1913) и в Първата световна война. Завършва право и икономически науки в Лайпциг. Дълги години работи като адвокат в Стара Загора. Осъден е на смърт от т. нар. Народен съд и е разстрелян. Реабилитиран е през 1996 г.1871 г.\r\nРоден е Матей Икономов – български драматург, театрален деец. Учи в гимназиите в Разград и Севлиево. През 1887 г. постъпва като любител в столичната драматична трупа \"Основа\". В периода 1892 - 1896 г. играе в трупата \"Сълза и смях\" и в създадената от него в Русе трупа \"Живот\". През 1899 г. излиза първата му драма \"Последната молба\". През 1900 г. специализира в Италия. След уволняването му от \"Сълза и смях\" създава пътуваща трупа \"Съвременен театър\" (1902 - 1920). Пръв популяризатор на Горкиевите драми в България. Автор е на 14 драми със сюжети от историческото минало. През 1923 г. се оттегля от театралното поприще.1873 г.\r\nВ село Ватиш, Македония е роден полковник Йосиф Григоров Шишков, служил в 17 пехотен полк на Българската армия до 1919 г.1864 г.\r\nРоден е Иван Пеев – Плачков (1864 - 1942). Български книжовник, публицист и преводач. През 1882 г. завършва Роберт колеж в Цариград. Учител, член на Висшия учебен комитет, министър на народното просвещение (1900 - 1901 и 1912 - 1913). Член е на БАН и неин секретар от 1912 г. Сътрудничи в сп. „Наука\", „Периодическо списание\", „Мисъл\", „Българска сбирка\", \"Български преглед\", „Училищен преглед\", в-к \"Южна България\", \"Балканска зора\" и др. Редактор е на в-к \"Реч\" (1909), главен редактор на в-к \"Мир\" (1912 - 1935). Автор е на книгите: \"Идеологическа класификация на българските предлози\", „Бележки, очерки и фейлетони, 1884 - 1900”, \"Очерки и бележки по учебното дело\", \"Иван Евстатиев Гешов\", \"Д-р К. Стоилов\" и др. Прави преводи от английски език: Кингсли - \"Между два свята\", Марк Твен - \"Ново поколение\", Чарлз Дикенс - „В безпътица\". Автор е на биографии (за Ю. Трифонов, Й. Иванов, Г. Бенев, Ст. Л. Костов, Ст. Аргиров), рецензии, стихотворения, пътни бележки. Умира на 16 август 1942 г. в София.1860 г.\r\nВ Габрово е роден композиторът Емануил Манолов (1860 - 1902). Учи в Русия и Румъния. След обявяването на Сръбско-българската война (1885) свири в духовия оркестър на Първи пехотен Софийски полк. Преподава пеене в Педагогическото училище в Казанлък, по-късно пее в Катедралния хор на в Пловдив. Капелмайстор на духовия оркестър на XXI пехотен Средногорски полк (1890 - 1899), където записва народни песни, по-късно издадени в „Сборник за народни умотворения, наука и книжнина“. От 1899 г. до края на живота си е капелмайстор на XХIII Шипченски полк, диригент на любителския хор и оркестър на читалище „Искра“ в Казанлък. Тук създава голяма част от своите произведения и развива активна музикално-обществена дейност. Автор е на първата българска опера „Сиромахкиня“. Автор е на детски песни, хорови песни и др.1856 г.\r\nВ Елена е роден писателят Стоян Михайловски (1856 - 1927). Завършва Галатасарайския лицей в Цариград и правни науки. Бил е съдия, публицист, учител и професор. Напуска университета в навечерието на Руско-турската война и се връща в България. Работи като адвокат в Свищов, Търново, София (до 1879). Главен редактор е на в-к “Народен глас” в Пловдив (1880). Завършва образованието си във Франция през 1883 г. Преподава френски език и литературна история в СУ (1892 - 1895); доцент е по всеобща литературна история (1895 - 1899). Дописен член е на БАН от 1882 г., действителен член е на БАН от 1898 г. Народен представител е в III ВНС (1886 - 1887). Заради статията “Потайностите на българския дворец”, публикувана във в-к “Ден” (1904) е осъден и уволнен. Стоян Михайловски е председател на Върховния македоно-одрински комитет (1901 - 1903). Автор е на химна на българската просвета и култура „Върви, народе възродени\".1846 г.\r\nРоден е д-р Иван Кесяков. Завършва медицина в Краковския университет. Кесяков е един от организаторите на общественото здравеопазване в България. От 1897 - 1900 г. заема длъжността ординатор в Пловдивската окръжна болница , до 1905 г. е околийски и окръжен лекар в Пловдив. В периода 1905 - 1906 г. е окръжен лекар и управител на Видинската болница. От 1908 г. до 1912 г. е общински съветник и кмет на Пловдив. Участва във войните (1912 - 1913 и 1915 - 1918) като военен лекар. Два пъти е директор на Народното здраве (1918 - 1919, 1923 - 1934). От 1930 г. до 1934 г. е член на управителния съвет, от 1935 г. до 1936 г. е главен секретар и подпредседател на БЧК.На тази дата умират: 1927 г.\r\nУмира артистът Антон П. Попов. Един от основателите на Народния театър \"Иван Вазов\" в София. Постъпва в Румелийската театрална трупа (1882 - 1885). През 1888 г. по негова инициатива е образуван в София театър \"Основа\", от който по-късно е създаден Народният театър.1988 г.\r\nВ София умира писателят Венко Марковски (1915 - 1988) - псевдоним на Вениамин Миланов Тошев. Роден е на 5 март 1915 г. в Скопие. Марковски е писател, поет, драматург, академик (1979). Събира народни песни. Завършва специалност “Славянски филологии” в Софийски университет. Заради увлечението си по марксизма, се поддава на македонизма и по време на Втората световна война критикува великобългарския империализъм и българската буржоазия. Години по-късно променя позициите си. Негова е фразата \"от Скопие дойдох българин, в София станах македонец\". През 1956 г. е осъден, изпратен е в концлагера на о. Голи оток, където прекарва 5 години. През 1965 г. намира убежище в България. Лириката му е силно повлияна от фолклора.1862 г.\r\nВ Цариград умира Константин Миладинов (1830 - 1862). Български възрожденски просветител и книжовник, борец за национална независимост. По-малък брат е на Димитър Миладинов. Учи в Охрид и Янина (1844 - 1847). Завършва гръцка филология в Атинския университет. Работи като учител в с. Магарево. През 1856 г. заминава да учи в Историко-филологическия факултет на Московския университет. В Москва поддържа връзки с Любен Каравелов, Райко Жинзифов, Райно Попович и др. Печата стихотворения в сп. “Братски труд”, “Български книжици”, в-к “Дунавски лебед”. Под ръководството на брат си събира фолклорни произведения, които отнася в Русия. Във Виена хърватският епископ Йосип Щросмайер го поощрява да издаде подготвения сборник с народни песни, предлага му и материална подкрепа. Сборникът е преработен и издаден на български език в Загреб през 1861 г. под заглавието “Български народни песни”. Разбрал за арестуването на Димитър, заминава за Цариград, където е арестуван. Умира 4 дни преди брат си в Цариградския затвор.За изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБольшая Советская Энциклопедия (1970 г.);\r\nИстория на Българите - Късно средновековие и Възраждане – Издателство „Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век – Издателство „Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни – Издателство „Знание” ЕООД, Книгоиздателска къща „Труд”, 2003 г.;\r\nИстория на България по дати – Книгоиздателска къща „Труд”, 2003 г.;\r\nБългарски традиционен календар – БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история – БАН, 1989 г.;\r\nИстория на войните в дати – Издателска къща „Емас”, 2001 г.;\r\nИстория на Русия – Книгоиздателска къща „Труд”, 2002 г.;\r\nИстория на Османската империя – Издателство „Рива”, 1999 г.;\r\nБългарска енциклопедия, БАН, Книгоиздателска къща „Труд”, 2003 г.;\r\nNational Geographic Arhive;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nЕнциклопедии – „LAROUSSE”Исторически архив на Агенция „Фокус” – отдел „Архив и бази данни”;", "date": "2018.01.07", "title": "Денят 7 януари в българската история"}
{"url": "http://www.focus-news.net/news/2018/01/07/2474404/plovdiv-traditsionniyat-obichay-kapanak-shte-se-provede-v-kvartal-sushitsa-v-karlovo.html", "text": "Традиционният обичай „Къпанак” (къпане на булка) ще се проведе в квартал „Сушица” в Карлово от 11.00 часа. Това съобщиха за Радио „Фокус” – Пловдив от Народно читалище „Васил Левски 1927” – кв. „Сушица”. Обичаят се провежда традиционно всяка година на Дръндевата чешма.\r\nВековната традиция повелява навръх Ивановден да се окъпят всички жени, които през изминалата година са се омъжили, а след тях за здраве в ледената вода влизат и всички именници. \r\nЦветана ТОНЧЕВА", "date": "2018.01.07", "title": "Пловдив: Традиционният обичай „Къпанак” ще се проведе в квартал „Сушица” в Карлово"}
{"url": "http://www.focus-news.net/news/2018/01/07/2474405/deputatat-ot-bsp-za-balgariya-i-zam-predsedatel-na-komisiyata-po-veroizpovedaniyata-vasil-antonov-shte-uchastva-v-delegatsiyata-za-otkrivaneto-na-zhelyaznata-tsarkva-v-istanbul.html", "text": "Народният представител от ПГ на „БСП за България” и заместник-председател на Комисията по вероизповеданията към 44-то Народно събрание Васил Антонов ще е част от българската делегация, която ще присъства на откриването на ремонтираната църква „Св. Стефан” в Истанбул, известна като Желязната църква. В официалната делегация заедно с него ще са патриарх Неофит, митрополитите Гавриил Ловчански, Наум Русенски и Киприан Старозагорски. Това съобщиха от пресцентъра на Националния съвет на БСП.\r\n„Преосвещаването на българския православен храм „Св. Стефан” е ключов момент в отношенията между България и Турция. Ремонтирането му е споразумение между двете страни. Желязната църква впечатлява със забележителната си и уникална архитектура. Пълна е с история и доказателство за силата на православната вяра”, каза народният представител. Той припомни, че през 1860 година за първи път в нея Иларион Макариополски служи на български език. След като дървената църква изгаря, на нейно място се издига нова, желязна, осветена от екзарх Йосиф I през 1898 година. \r\n„Близо 7 години продължи ремонтът на храма. В реставрацията са вложени около 16 млн. турски лири (приблизително 3.5 млн. евро), от които България е предоставила 1 млн. лири (малко над 200 000 евро), а останалите средства са от Истанбулската голяма община и община Фатих”, каза още Васил Антонов.", "date": "2018.01.07", "title": "Депутатът от „БСП за България” и зам.-председател на Комисията по вероизповеданията Васил Антонов ще участва в делегацията за откриването на желязната църква в Истанбул"}
{"url": "http://www.focus-news.net/news/2018/01/07/2474406/pravoslavnata-tsarkva-pochita-pametta-na-sveti-yoan-krastitel-predtecha.html", "text": "Православната църква почита паметта на св. Йоан Кръстител – Предтеча (Ивановден). Свети Йоан Кръстител е наричан още Предтеча, защото предрича идването на Христос на земята и подготвя пътя на месията с проповедите си. В река Йордан свети Йоан кръщава Исус Христос.\r\nНародното вярване казва, че св. Йоан Кръстител е покровител на кумството и побратимството. Обредното къпане за здраве на Йордановден продължава и на Ивановден. Понеже главната задача в живота на светия Господен Кръстител Йоан е изпълнена в деня на йорданското Богоявление, от дълбока древност светата Църква е отредила за неговото възпоминание следващия ден подир този велик празник. Той е наречен негов „събор”, защото на това богослужебно тържество всички вярващи са призовани да се съберат за молитвена прослава на този „най-голям между родените от жени” (Мат. 11:11) Божи пророк и праведник. Паметта му се чества няколко пъти през годината, но най-тържествено се празнува на 7 януари. Свети Йоан се е прочул като проповедник в Юдея и Галилея, където увещавал хората да се покаят за греховете си и да отворят душите си за Бога. За да се пречистят, ги кръщавал с вода. По нареждане на Ирод Антила пророкът е заловен и обезглавен.\r\nНародът ни вярва, че когато светците си поделяли света, на Йоан се паднало „да кръщава вода, земя, млади булки и малки деца”. Наричат празника още Женски водици заради ролята, която имат жените в ритуалите. Светецът помага при различни болести, но особено силно трябва да му се помолят страдащите от главоболие. Кръстена и осветена, водата вече може да лекува, да гони злото, да дава сила, жизненост и здраве. Добре е на Ивановден всеки да изпита на собствен гръб магическата й сила.\r\nКъпят се булките и младоженците, които са се оженили през зимата до Ивановден, сгодени моми и ергени и, разбира се, всички именници. С предимство се къпят децата, първенците и по-заможните хора. Който иска, може да се откупи, като парите отиват за почерпка. Добре е къпането да става на открито, водата да е течаща или поне донесена от извор. Тогава магията й е най-силна.\r\nОбикновено къпането става от кума или девера и това напомня на след-сватбен цикъл заедно със завършващия коледно-новогодишен празничен период. Булката дарява кума и девера с чорапи, кърпа - домашно тъкана или пешкир. На обед младоженците ходят на гости на кумовете си. Носят пита или кравай, баница, млин, вино и ракия, на места в Западна България - и дар за кръстницата. Ходи се на гости и при девера. По къщите на близките си роднини ходят девойки водичарки. Едната е облечена в невестини дрехи - тя целува ръка на стопанина, който я посреща, и започва да събира подаръците, най-често дребни монети, в бяло бакърено котле. Другите с песен благославят всеки член от семейството. Всички именници трябва да почерпят. Лоша поличба е, ако на имен ден не те почетат и не ти дойдат гости.\r\nПразничната трапеза е много богата. Не се раздига до сутринта и от нея се оставя част за стопанина на къщата (за змията) - да бъде почетен и уважен, да съхрани дома и да го брани от злото. Честити му се кумството, а няколко мъже вдигат и подхвърлят три пъти нагоре новоизбрания кум. Той благославя всички, а накрая на наниза с пари около кръста връзва още една пара - да е здрава и спорна годината.\r\nИвановден е ден за побратимяване. Младежите, които искат да станат побратими, си ходят на гости, като тръгват от дома на най-възрастния, за да получат благословията на майките. Заедно с благословията получават и китки от бръшлян и чемшир, завързани с червен конец и златна паричка - пожеланието е новото им побратимство да е здраво и дълго като вечността. Ритуалите, които се изпълняват, звучат като клетва и като благослов. Младежите стъпват едновременно с десен крак върху живи въглени, отпиват от паница вино, отчупват от специалните обредни хлябове. Ако не са женени, по-късно те си стават кумове и кръстници. От Ивановден вече спират да ходят маскираните дружини - наричат ги кукери, бабугери, русалии и пр. В някои райони изкъпват тържествено и царя на русалиите, а той дава богата гощавка. Присъстват всички карнавални персонажи.\r\nАко на Ивановден няма сняг и лед, през лятото ще има болести по хората и по добитъка. Ако по сливите има скреж, те ще дадат много плод и годината ще е плодородна. Каквито са студенините по Ивановден, такива ще са горещините по Петровден.\r\nНа трапезата присъстват варено жито, ошав, фасул, свинско със зеле, свински ребра, печена кървавица, суджук, баница.", "date": "2018.01.07", "title": "Православната църква почита паметта на Свети Йоан Кръстител  – Предтеча"}
{"url": "http://www.focus-news.net/news/2018/01/07/2474407/targovishte-v-selo-alvanovo-shte-presazdadat-obichaya-kapane-na-zetyove-po-sluchay-ivanovden.html", "text": "В търговищкото село Алваново ще пресъздадат обичая „Къпане на зетьове” по случай Ивановден. Това съобщи за Радио „Фокус” – Шумен Добрин Добрев, един от организаторите. Ритуалът ще започне сутринта от 10.00 часа. Тази година двама зетьове ще бъдат окъпани на белокаменната чешма в центъра на селото. Ритуалът ще бъде изпълнен последователно и в двете къщи. Започва се в дома с обредно къпане на булката. То се прави от свекървата, роднини и познати, като къпането е на трендафил и върху стара престилка се излива светена вода. Изричат се и благопожелания за здраве, посочи Добрин Добрев. „След това в дома се търси зетят, който се укрива. След като го намерят, се играе кратко хоро пред дома и всички заедно се отправят към чешмата. Там зетят отново прави опит да избяга”, разказа Добрин Добрев. Къпането на зетя се прави на чешмата, като мъжът се потопя във всички корита, а накрая се хвърля и в най-голямото корито. Ритуалът завършва с общо хоро. \r\n„Преди три години организирахме възстановка на „къпането на зетьове”. Нашето желание е да запазим и предадем тази традиция, стараем се да сме максимално близо до автентичния обичай, да има музикален съпровод на гайда, участниците да са облечени в народни носии, за което ни помагат и от съседните села Буховци и Пробуда”, каза още Добрин Добрев.\r\nИвелина ИВАНОВА", "date": "2018.01.07", "title": "Търговище: В село Алваново ще пресъздадат обичая „Къпане на зетьове“ по случай Ивановден"}
{"url": "http://www.focus-news.net/news/2018/01/07/2474408/nachalo-na-predvaritelnite-pregovori-za-formirane-na-upravlyavashta-koalitsiya-v-germaniya-obzor.html", "text": "Повече от три месеца изминаха от парламентарните избори в Германия, проведени на 24 септември, а страната все още няма правителство – това е най-дългият период на съставяне на коалиция в следвоенната история на страната. В неделя, 7 януари, започват предварителните разговори между Съюза (Християндемократическия съюз(ХДС) и Християнсоциалния съюз(ХСС) и Германската социалдемократическа партия(ГСДП), които може и да са последният шанс за Ангела Меркел да получи четвърти мандат като канцлер на ФРГ.\r\nВъпреки че на повърхността на политическата сцена в Германия е спокойно, напрежението вече се покачва, тъй като избирателите започват да стават нетърпеливи, а Европа очаква страната – икономически локомотив на ЕС – да поеме отново управлението в Брюксел.\r\nСъюза (ХДС/ХСС) и ГСДП постигнаха най-лошите си изборни резултати от повече от 50 години, но все още е рано да се говори за дълбока политическа криза и окончателен край на политическата кариера на Меркел, както побързаха да направят някои международни медии. В Берлин продължава да работи служебно правителство на двете партии от „голямата коалиция“,  безработицата е рекордно ниска, а данъчните постъпления са рекордно високи, така че икономическото положение остава стабилно. \r\nСлед историческия изборен провал на двете партии, лидерът на ГСДП Мартин Шулц реши да изтегли социалдемократите от управляващата коалиция, а Блока започна сондиращи разговори за сформиране на управление със Свободната демократическа партия (СвДП) и „Зелените“ в началото на октомври. Те бяха прекратени в края на ноември, след като лидерът на СвДП обяви, че няма да влиза в коалиция начело с канцлера Меркел.\r\nТова остави Съюза (ХДС/ХСС) пред единствената възможност да се опита да поднови „голямата коалиция“, или да отиде на крайно рисковани предсрочни избори, където се очаква партиите от статуквото да продължат да губят подкрепа за сметка на дясно-популистката „Алтернатива за Германия“, която през септември влезе за първи път в Бундестага, печелейки близо 13% от гласовете на избирателите, което я направи трета сила на политическата сцена на Германия, а при успех на преговорите между Блока на Меркел и ГСДП и най-голяма опозиционна сила в парламента.\r\nПри тази ситуация, в неделя започва търсенето на труден компромис между Ангела Меркел, Мартин Шулц и лидера на ХСС Хорст Зеехофер. \r\nМиграцията е една от най-спорните теми. ХСС иска лимитиране на броя на пристигащите имигранти и блокиране на правото им да викат членовете на семействата си в Германия, докато социалдемократите, традиционно за лява партия, искат пълно отваряне на страната за бежанци и мигранти, а ХДС се намира някъде по средата между двете позиции.\r\nДанъчната политика също е потенциален препъни-камък в разговорите. ГСДП иска увеличаване на данъците върху богатите, нещо на което се противопоставят и ХДС, и ХСС.\r\nОще едно различие между партиите е в политиката им спрямо бъдещето на Европа. Желанието на Мартин Шулц за създаване на „Съединени европейски щати“ е в конфликт със съпротивата на Съюза (ХДС/ХСС) за по-дълбока европейска интеграция.\r\nОсновната причина за оптимизъм за създаването на нова „голяма коалиция“ е, че алтернативите й са много непривлекателни. Почти никой в Германия не иска правителство на малцинството, а не е сигурно, че предсрочни избори ще разрешат ситуацията, а няма да я усложнят допълнително, оставяйки Германия пред абсолютно същата дилема.\r\nРедакция:", "date": "2018.01.07", "title": "Начало на предварителните преговори за формиране на управляваща коалиция в Германия (ОБЗОР)"}
{"url": "http://www.focus-news.net/news/2018/01/07/2474409/ria-novosti-severna-koreya-veche-opredeli-sastava-na-delegatsiyata-za-pregovori-s-yuzhna-koreya.html", "text": "Северна Корея определи състава на делегацията за преговорите на високо ниво с представители на Южна Корея, предвидени за вторник, 9 януари, съобщиха официални южнокорейски източници, предава РИА Новости.\r\nПо-рано Южна Корея предложи да изпрати на срещата пет преговарящи, начело с министъра на страната по обединението Чо Мьон Гюн. В отговор на това, Пхенян съобщи, че също ще изпрати на преговорите делегация от пет човека, която, както се и очакваше, ще бъде оглавена от Ли Сон Гвон – председател на Комитета по мирно обединение на родината.Агенция „Фокус“ припомня: \r\nВ новогодишното си изявление лидерът на Северна Корея Ким Чен-ун допусна евентуалното участие на страната на Зимните Олимпийски игри в южнокорейския град Пьончан. Това предизвика одобрение в Южна Корея. Двете страни се разбраха да проведат разговори на високо ниво по въпроса на 9 януари, когато ще обсъдят също и двустранните отношения. Преговорите ще се проведат в общото гранично селище Пханмунджом.\r\nПревод и редакция:", "date": "2018.01.07", "title": "РИА Новости: Северна Корея вече определи състава на делегацията за преговори с Южна Корея"}
{"url": "http://www.focus-news.net/news/2018/01/07/2474410/vratsa-mitropolit-grigoriy-shte-oglavi-arhiereyska-sveta-liturgiya-za-ivanovden-v-mezdra.html", "text": "В деня, когато прославяме Кръстителя Господен Йоан и празнуваме Ивановден, Негово високопреосвещенство Врачанският митрополит Григорий ще оглави архиерейска света Литургия в храм „Св. Вмчк Георги” в град Мездра, предаде репортер на Агенция „Фокус”. Началото е в 9.00 часа. \r\nНикола ПЕТКОВ", "date": "2018.01.07", "title": "Враца: Митрополит Григорий ще оглави архиерейска света литургия за Ивановден в Мездра"}
{"url": "http://www.focus-news.net/news/2018/01/07/2474411/reuters-iranski-tanker-se-probi-sled-sblasaka-s-kitayski-tovaren-korab-ima-razliv-na-petrol.html", "text": "Танкер, пренасящ ирански петрол, се запали и предизвика нефтен разлив в Източнокитайско море в неделя, след като се сблъска с китайски товарен кораб, предава Reuters, като се позовава на информация от правителството в Пекин.\r\nТанкерът „Санчи“, регистриран в Панама, се сблъска с китайския контейнероносец „Кристал“ на около 160 морски мили от Шанхай. 32 души от екипажа на танкера са изчезнали.\r\n„Санчи“ е пътувал от Иран към Южна Корея, като на борда му е имало 136 хиляди тона кондензат – ултра лек суров петрол. Това е еквивалентно на малко под 1 милион барела, или около 60 милиона долара.\r\n„В момента, Санчи гори и изпуска петрол. Вече се образува нефтено петно, а ние продължаваме с провеждането на спасителни операции“, заявиха от китайското Министерство на транспорта, добавяйки, че са изпратили три плавателни съда към мястото на инцидента. Южна Корея също е изпратила един спасителен кораб, както и един хеликоптер.\r\nПревод и редакция:", "date": "2018.01.07", "title": "Reuters: Ирански танкер се проби след сблъсъка с китайски товарен кораб, има разлив на петрол"}
{"url": "http://www.focus-news.net/news/2018/01/07/2474412/denyat-7-yanuari-v-svetovnata-istoriya.html", "text": "2016 г.\r\nНай-малко 65 души загиват след като камион-бомба се врязва в център за полицейско обучение в либийския град Злитен.\r\n2016 г.\r\nИран налага забрана за внос на продукти, произведени в Саудитска Арабия и заявява, че забранява за иранските граждани да предприемат пътувания към свещения град Мека.\r\n2015 г.\r\nЗа пръв път от май 2009 г. цената на фючърсите с доставка през февруари за петрола сорт Brent спадна под 50 долара за барел. Експерти от Bank of America Merrill Lynch прогнозират спад до 40 долара за барел в близко време. При падне под 39 долара за барел цените на сорт Brent ще продължат спад до 30 долара за барел.\r\n2015 г.\r\nДвама маскирани убиват 12 души при нападение в редакцията на сатиричния вестник „Шарли Ебдо“ в Париж, Франция.\r\n2014 г.\r\nСенатът на САЩ одобрява номинацията на Джанет Йелън за наследник на Бен Бернанке за председател на Управлението за федерален резерв.\r\n2013 г.\r\nПрезидентът на Малта Джордж Абела разпуска парламента.\r\n2012 г.\r\nТибетец загива, след като той с още един друг мъж се самозапалват в Югозападен Китай. По този повод директорката на „Free Tibet“ казва: „Тези самозапалвания на монаси са безпрецедентни и показват колко безнадеждно е положението. Хората не могат да се обърнат за помощ към закона, нито могат да разчитат на някакъв диалог. Самопогубването им е последният начин да поискат свобода за Тибет“. Броят на самозапалилите се тибетци от март 2011 г. до тази дата е 13.\r\n2012г.\r\nПри падане на въздушен балон в Нова Зеландия загиват 11 човека.\r\n2011 г.\r\nАмерикански сенатори осъждат ареста на руски опозиционери. Руският опозиционен лидер Борис Немцов е задържан от властите неправомерно за 15 дни в затвора.\r\n2006 г.\r\nОфициално е приет химнът на Казахстан. „Мой Казахстан” е националният химн на Република Казахстан. Химнът се базира на едноименна песен, написана през 1956 година от Жумекен Нажимеденов с музика от Шамши Калдаяков. Тя заменя стария „Химн на Република Казахстан”, който е използван след независимостта на страната. оригиналният текст на песента „Мой Казахстан” е поправен лично от президента Нурсултан Назарбаев, преди да е обявен за нов национален химн. Поради този факт президентът се смята за негов съавтор заедно с Жумекен Нажимеденов и Шамши Калдаяков.\r\n2001 г.\r\nДжордж Буш е провъзгласен за президент на САЩ. Джордж Уокър Буш е 43-ият президент на САЩ (от 2001 г.), от Републиканската партия. Той е избран в едни от най-спорните избори в историята на САЩ - налага се повторно преброяване (на ръка) на подадените бюлетини в щата Флорида. Джордж Буш е губернатор на щата Тексас в периода 1995 - 2001 г. Завършва Йейл през 1968 г. и Харвард през 1975 г. Развива бизнес с газ (1975) и в енергийната индустрия (1980). Брат му е губернатор на щат Флорида (от 1994).\r\n2000 г.\r\nПоставен е абсолютен рекорд по продажба на акциите на една компания. На Ню Йоркската борса за един ден са продадени 136 846 000 акции на американската компания “Lucent Technology”.\r\n1999 г.\r\nСенатът на САЩ, за първи път от 131 години, започва процедура по импийчмънт на президента Бил Клинтън.\r\n1993 г.\r\nНорвежецът Ерлинг Кеге става първият човек в света, стигнал сам до Южния полюс.\r\n1990 г.\r\nСъветската армия се намесва за предотвратяването на конфликта между Грузия и Осетия\r\n1990 г.\r\nЗа първи път в 800-годишната си история Кулата в Пиза е затворена за посетители поради мерки за безопасност. През последните 100 години наклонът на кулата се е променил с 9.6 инча. Строежът на кулата започва през XIII век и продължава повече от 200 години.\r\n1983 г.\r\nПрезидентът на САЩ Роналд Рейгън слага край на ембаргото върху Гватемала.\r\n1981 г.\r\nВ Париж е открита изложба на български художници, посветена на 1300-годишнината на българската държава.\r\n1979 г.\r\nВиетнамските войски превземат столицата на Камбоджа Пном Пен и свалят от власт режима на Пол Пот и Червените кхмери. Червените кхмери, организирани от Пол Пот в джунглите на Камбоджа през 1960г., подготвят радикална комунистическа революция, с цел да премахнат западните влияния в Камбоджа и да установят аграрно комунистическо управление. През април 1975 г. кхмерите превземат столицата Пном Пен, свалят от власт проамериканския режим и провъзгласяват ново правителство начело с Пол Пот. Между 1975 г. и 1978 г. около 2 млн. камбоджанци умират в резултат на принудителен труд, глад и екзекуции. През 1978 г. Виетнамските войски навлизат в Камбоджа и в началото на 1979 г. завладяват столицата. Установено е ново умерено комунистическо правителство, а Червените кхмери заедно с техния водач се изтеглят обратно в джунглите. През 1985 г. Пол Пот официално се оттегля, но остава лидер на кхмерите, които продължават своята партизанска война. През 1997 г. в резултат на вътрешни разногласия в организацията, той е отстранен от лидерската позиция. Осъден на доживотен затвор от “народния трибунал”, Пол Пот казва по-късно в интервю:” Моята съвест е чиста”. Надеждите на международната общност Пол Пот да бъде изправен на съд, където да отговаря за престъпленията си срещу човечеството не се оправдават. Лидерът на Червените кхмери умира под домашен арест през 1998 г.\r\n1976 г.\r\nВ Британския музей в Лондон се открива изложбата „Тракийските съкровища от България\".\r\n1973 г.\r\nМерцедесът на Хитлер е продаден на търг за 153 хиляди долара.\r\n1969 г.\r\nКонгресът на САЩ увеличава два пъти заплатата на президента.\r\n1959 г.\r\nСАЩ официално признават новото временно правителство на Куба, начело с Фидел Кастро, седем дни след падането на диктатурата на Фулхенсио Батиста. Въпреки опасенията, че Фидел Кастро, чиято бунтовническа армия помогнала да бъде свален от власт Батиста, споделя комунистическите идеи, американското правителство смятало, че това няма да застраши новия режим и ще защитава американските интереси в Куба.\r\n1958 г.\r\nАмериканският пилот Джон Луис извършва първия полет до Антарктида с едномоторен самолет.\r\n1955 г.\r\nАмериканската певица Мариан Андерсън става първата певица от афро-американски произход, която пее в операта в Метрополитен.\r\n1953 г.\r\nВ обръщение пред Конгреса президентът Хари Труман заявява пред света, че САЩ са направили въглеродна бомба. Три години по-рано, на 31. 01. 1950 г. публично обявява, че Комисията по атомна енергия започва разработването на въглеродна бомба. Директивата на Труман е отговор на доказателството за атомна експлозия в СССР през 1949 г.\r\n1949 г.\r\nУниверситетът „Южна Калифорния” в Лос Анжелис обявява, че е направена първата снимка на гени (с микроскоп).\r\n1946 г.\r\nКамбоджа става автономен щат във Френския Съюз\r\n1945 г.\r\nВ хода на Втората световна война Първа българска армия започва второто преминаване на р. Дунав при Мохач (Унгария) и Бездан-Батина (Югославия).\r\n1934 г.\r\nВ САЩ е открито първото посолство на СССР.\r\n1929 г.\r\nВ Ню Йорк за първи път млякото е пакетирано в картонени опаковки.\r\n1929 г.\r\nЗа първи път се появява комиксът „Тарзан”.\r\n1927 г.\r\nЗа пръв път е установена презатлантическа телефонна връзка между Ню Йорк и Лондон. В първия ден са осъществени 31 позвънявания. За три минути разговор печалбата била 75 долара. Първият частен разговор бил между журналисти-издатели на „Ню Йорк Таймс” и лондонския „Таймс”.\r\n1924 г.\r\n26-годишният Джордж Гершуин завършва работата си над “Рапсодия в синьо”. Тя е представена същата година с диригент П. Уаймън и с участието на автора. Джордж Гершуин е роден на 26 септември 1898 г. в Ню Йорк (кв. Бруклин). Той е един от най-популярните американските композитори. С композиране започва да се занимава под влияние на Ървин Бърлин и Джером Керн. Първата си оперета \"В осем и половина часа\" създава през 1919 г. Слава му донася \"Ла, ла Люсил\" (1920 г.). Освен \"Рапсодия в синьо\", през 1924 г. създава оперетата \"Лейди, бъдете добра\" и няколко песни. Следват: Концерт за пиано и оркестър във фа (1925), симфонията-поема \"Един американец в Париж\" (1928), \"Кубинска увертюра\", \"Втора рапсодия\" и операта \"Порги и Бес\" - първата американска национална опера и негово най-значително произведение. Джордж Гершуин умира на 11 юни 1937 г. в Ню Йорк.\r\n1923 г.\r\nПустинята Сахара за първи път е прекосена с автомобил.\r\n1914 г.\r\nПрез Панамския канал преминава първият кораб. Панамският канал пресича Панамския провлак в най-ниската му част на територията на Панама, свързва Тихия океан с Атлантическия океан, разделя Северна от Южна Америка. Строителството му започва Франция през 1879 г., продължено е от САЩ и е завършено през 1914 г. Панамският канал е открит през 1920 г. Каналът е с дължина 81,6 km, дълбочина 12,5 m, широчина 150 m, 3 двойки шлюзове. В периода 1914-1999 г. е под контрол на САЩ. На 31 декември 1999 г. е върнат суверенитетът на Панама над Панамския канал.\r\n1913 г.\r\nПатентова се процесът на получаване на бензин от суров петрол.\r\n1911 г.\r\nПровеждат се първите експерименти за бомбардировки от самолет с експлозиви SF.\r\n1909 г.\r\nВъв Франция за първи път в света е издаден лиценз за пилотиране на самолет\r\n1904 г.\r\nКомпанията “Маркони” въвежда за използване радиосигнал (CQD - Come Quick Dangerius) като зов за помощ, заменен две години по-късно със SOS, който е по-лесен за предаване (а не заради станалата известна по-късно негова трактовка “Спасете нашите души!” (Save Our Souls).\r\n1901 г.\r\nИзвестният канибал от Колорадо Алфред Пакър след 18-годишен престой в затвора е освободен. Пакър се препитавал като миньор и водач в Юта и Колорадо. През ноември 1873 г. той превеждал група от 21 мъже до Колорадо. След 3-месечен изтощителен преход групата се добрала до индиански лагер близо до Колорадо. Повечето мъже останали в лагера, за да изчакат да преминат зимните бури, но Пакър и още петима мъже продължили похода. Два месеца по-късно той пристигнал сам в Лос Пинос, твърдейки че останалите са го изоставили и той бил принуден да яде диви зайци и храсти. По-късно Пакър признава, че четирима от мъжете са умрели от измръзване, а останалите, обезумели от глад, ги изяли. Когато само Пакър и още един от мъжете –Шанън Бел останали живи, Бел полудял и заплашил Пакър, че ще го убие. Пакър твърди, че застрелял Бел при самозащита и след това изял тялото му.\r\n1887 г.\r\nТомас Стивънс от Сан Франциско завършва първото в историята околосветско пътешествие с велосипед. Той изминава за 4 години над 13 500 мили.\r\n1885 г.\r\nСъстои се сватбата на Алоис Хитлер и Клара Пьолцл, родителите на Адолф Хитлер\r\n1873 г.\r\nВ село Ватиш, Македония е роден полковник Йосиф Григоров Шишков, служил в 17 пехотен полк на Българската армия до 1919 г.\r\n1862 г.\r\nЗапочва френската интервенция в Мексико. До нея се стига, след като мексиканският президент Б. Хуарес преустановява плащанията по външния дълг. Франция (1861 - 1867), Великобритания (1862) и Испания (1861 - 1862) предприемат военно нахлуване в Мексико. След оттеглянето на Великобритания и Испания, Наполеон III продължава борбата с цел да създаде в Мексико своя империя, като се противопоставя на нарастващото американско влияние. През 1863 г. френските войски превземат Пуебла и окупират Мексико. Една година след това Максимилиан Австрийски е провъзгласен за император на Мексико.\r\n1859 г.\r\nПусната е в обръщение първата канадска сребърна монета.\r\n1841 г.\r\nПисателят Виктор Юго е избран за един от 40-те “безсмъртни членове” на Френската академия. Виктор Юго е роден на 26 февруари 1802 г. в Безансон. Той е френски поет, романист, драматург и общественик. Започва да пише още в училищна възраст. През 1817 г. негови стихове са удостоени с награда от Френската академия, и са публикувани през 1822 г. в книгата “Оди и разни стихотворения”, която му донася голяма популярност. През 1818 г. излиза и първата част от романа “Бюг Жаргал” (публикуван през 1825 г.). През 1826 г. оглавява литературното дружество “Сенакъл”, в което влизат Сент Бьов, Мюсе, Вини, Ал. Дюма и други млади писатели-романтици. През 1831 г. излиза романът му “Парижката Света Богородица”. След революцията 1848 г. се противопоставя на узурпацията на властта от президента на Втората република Луи Бонапарт, а след преврата (02.12.1851 г.) е принуден да напусне Франция. 20 години живее в изгнание. В тези години се разгръща и неговият великолепен дар на публицист. През 60-те години пише романите: Клетниците” (1862 г.), “Морски труженици” (1866 г.), “Човекът, който се смее” (1869 г.). Писателят се връща в родината си през 1870 г., след падането на Втората империя. Скоро след Френско-пруската война и разгрома на Парижката комуна излиза книга “Страшна година” (1872 г.) и “93-та година” (1874 г.). През 1882 г. завършва своя епос “Легенда на вековете”. Виктор Юго умира на 22 май 1885 г. в Париж. Недовършен остава сборникът “Всички струни на лирата”.\r\n1830 г.\r\nВ Балтимор е отворена първата железопътна станция.\r\n1822 г.\r\nЛиберия е колонизирана от американците.\r\n1789 г.\r\nДжордж Вашингтон е избран за президент на САЩ. Джордж Вашингтон е първият президент на САЩ (1789- 1797 г.). В периода 1753–1759 г. воюва срещу индианци и французи по време на Седемгодишната война. От 1758 г. е член на Асамблеята на Вирджиния, до 1775 г. е делегат в Континенталния конгрес във Филаделфия. В периода 1775- 1783 г. е главнокомандващ американската армия във Войната за независимост на Северна Америка. През 1787г. под председателството на Вашингтон е изработена Конституцията на САЩ, действаща с някои поправки и днес. Джордж Вашингтон е роден на 22 февруари 1732 г. в Бридж-Крик, Вирджиния. Той умира на 14 февруари 1799 г. в Маунт- Вернон.\r\n1785 г.\r\nФранцузинът Жан-Пиер Бланшар и американецът Джон Джефрис извършват първия полет с балон над Ламаншалон. По време на полета от Дувър до Кале, едва не се разбиват над Ламанша. Причина за това е, че балонът е претоварен с прекалено тежки съоръжения като котва, нефункционално ръчно управляемо витло и перки, с които те се надявали да управляват балона във въздуха. Малко преди да достигнат до френския бряг, са принудени да изхвърлят почти всичко от балона, за да го олекотят.\r\n1782 г.\r\nОтворена е първата американска банка „Банк ъф Норт Америка” (Bank of North America).\r\n1745 г.\r\nРоден е френският изобретател Жак-Етиен Монголфие (1745 - 1799). През 1783 г. заедно с брат си Жозеф-Мишел построяват първия балон, пълен с горещ въздух.\r\n1726 г.\r\nОфициално е открита Академията на науките в Санкт-Петербург.\r\n1714 г.\r\nАнгличанинът Хенри Мил патентова пишеща машина (която никога не e пусната в производство).\r\n1618 г.\r\nФрансис Бейкън става председател на Камарата на Лордовете в Англия. Той е английски философ, правист, лорд- канцлер на Англия (1618-1621 г.). Родоначалник е на английския материализъм. Според Бейкън материята е обективно съществуваща първооснова на всички неща; целта на науката е да увеличи властта на човека над природата. Смята, че философията трябва да има практически характер, че умозрителната наука е безполезна. Основното му съчинение \"Нов Органон\" - оръдие на новата наука, се противопоставя на \"Органона\" на Аристотел.\r\n1610 г.\r\nИталианският астроном Галилео Галилей забелязва три спътника на Юпитер с помощта на новооткрит телескоп - Йо, Европа и Ганимед. Това откритие помага на Галилей да създаде Коперниковия (хелиоцентричен) модел на слънчевата система. Той заменя стария Птолемеев модел, според който земята е център на системата.\r\nГалилео Галилей е роден на 15 февруари 1564 г. в Пиза. Той е италиански математик, физик и астроном. Основател е на експерименталната наука в Италия. Открива закона за изохронизма на малките трептения и използва веднага това откритие за стенните часовници (с махало). Открива също термометъра, хидростатичното равновесие, закона за земното притегляне, полага принципите на модерната динамика и построява пръв астрономическата тръба (Венеция, 1609 г.). Неговите наблюдения го приближават до теориите на Коперник. Галилео обявява, че Слънцето, а не Земята е център на планетната система и че Земята се върти около Слънцето, както и други планети, които отразяват неговата светлина. Това откритие предизвиква омразата на схоластиците и на Римския двор, които го обявяват за еретик. Поканен да се откаже тържествено от теориите си, той обещава да го направи, но въпреки това през 1632 г. излага писмено всички доказателства за проповядваните от него учения. Инквизицията принуждава Галилей да се отрече на колене пред инквизиторския съд от всичките си учения (1633 г.). Избягнал по този начин опасността да бъде изгорен жив, Галилей е поставен след това под строг надзор, ослепява и умира. Впоследствие е оправдан от обвинението в ерес от Ватикана, с което де факто католическата църква признава, че Земята е кръгла. Галилео Галилей умира на 8 януари 1642 г. в Арчетри, близо до Флоренция.\r\n1608 г.\r\nПожар унищожава Джеймстаун, намиращ се в сегашния щат Вирджиния.\r\n1598 г.\r\nБорис Годунов се възкачва на руския престол, след смъртта на Фьодор I Иванович, последния руски цар от династията Рюрикови. Годунов отравя Фьодор І Иванович, който е син на Иван IV Грозни и Анастасия Романовна, наследил баща си на трона през 1584 г. Фьодор I е слаб физически и умствено и управлението на страната се осъществява първоначално от регентски съвет, а след 1587 г. от Борис Годунов, брат на съпругата му Ирина Годунова. По време на управлението му Руската православна църква получава статут на патриаршия (1589). Успешни войни се водят срещу Ногайската орда и Швеция (1595), като Русия си връща Ивангород и съседните области, загубени през Ливонската война. Борис Фьодорович Годунов е цар на Русия в периода 1598 - 1605. Той е първият, който не е представител на династията Рюрикови. Въпреки някои външнополитически успехи, Борис Годунов оставя страната в нестабилно състояние, известно като Смутно време.:\r\n1871 г.\r\nРоден е френският математик Емил Борел. Член е на Парижката академия на науките (1921). От 1897 г. до 1920 г. е професор, от 1911 г. до 1920 г. и директор на Екол Нормал. В продължение на няколко години е професор в Парижкия университет. Създател е на няколко направления в съвременния математически анализ (разходящи редове, разширяване на понятието аналитична функция, диофантови приближения). Автор е на научни трудове по математическа физика и теория на вероятностите.\r\n1865 г.\r\nРоден е руският художник Валентин Серов (1865 - 1911). Изучава живопис при Иля Репин и при П. П. Чистяков. Завършва Художествената академия в Петербург. Академик от 1898 г. и действителен член на Художествената академия от 1903 г., която напуска през 1905 г. в знак на протест срещу окървавената народна демонстрация (9 януари). Едни от ранните произведения на Валентин Серов са “Девойка с праскови” и “Девойка, осветена от слънцето”. Автор е на портретите на К. А. Кортвин; И. И. Левитан; М. Горки; моливния портрет на Фьодор Шаляпин и др. Създава картини, посветени на руското село - “Октомври. Домотканово” (1895); “Жена с кон” (1898) и др., на картини от руската история - “Петър I” и др.; на стенописи на антични теми и т.н. Умира на 22 януари 1911 г.\r\n1834 г.\r\nРоден е германският изобретател Йохан Филип Райс (1834 - 1874). През 1861 г. прави първата деомнстрация на електрически телефон - 15 години преди Александър Бел да патентова своето изобретение.\r\n1800 г.\r\nРоден е Милърд Филмор - 13-ият президент на САЩ (1850 - 1853). От 1844 г. е губернатор на Ню Йорк. През 1850 г. заменя президента З. Тейлър, който умира на 9 юли 1850 г.\r\n1611 г.\r\nРоден е английският публицист Джеймз Харингтън (1611 - 1677). Идеолог на новото дворянство и буржоазията. С произведенията си “Република Океания” (1656), “Предимствата на народното управление” (1657), “Изкуството на законодателството” (1659) и други се обявява срещу възстановяването на феодалната монархия в Англия. Разработва конституция, в която определя буржоазната дворянска република като най-добра форма на държавно управление в Англия и като единствен възможен начин да се защитят завоеванията на буржоазната революция (от средата на ХVII в.). В годините 1658 - 1660 оглавява републиканската група, която се опитва да реализира неговите идеи. Прилагайки индуктивния метод на Бейкън, доказва зависимостта на държавната форма на управление и нейните учреждения от разпределението на собствеността в обществото. Джеймз Харингтън умира на 11 септември 1677 г. в Лондон.:\r\n1994 г.\r\nУмира италианският актьор Виторио Мезоджорно. Сред най-известните италиански филми, в които участва, е сериалът \"Октоподът\".\r\n1943 г.\r\nУмира хърватският учен и изобретател Никола Тесла (1856 - 1943). Роден е на 10 юли 1856 г. в Смилян, Хърватско. Получава образование във Висшето техническо училище в Грац и в Пражкия университет. Работи като инженер в Будапещенското телефонно дружество и в компанията “Едисон” в Париж. През 1884 г. емигрира в САЩ. Работи в заводите “Едисон” и “Уестингхаус”. Дава строго научно описание на същността на явлението въртящо се магнитно поле. Патентова многофазни електрически машини (сред които асинхронен електромотор) и система за пренасяне на електроенергия чрез многофазен променлив ток. Чрез използването на двуфазна система, която Тесла смята за най-икономична, в САЩ са пуснати много промишлени електросъоръжения, сред които и Ниагарската водна електроцентрала. Изобретява първия електромеханичен високочестотен генератор и високочестотен трансформатор, като създава предпоставки за развитие на нова област в електротехниката - високочестотната техника. Работи върху безжичното предаване на сигнали (1896 - 1904). Под негово ръководство в щата Колорадо през 1899 г. е построена радиостанция с мощност 200 kW. Никола Тесла конструира редица радиоуправляеми самоходни механизми, наречени от него “телеавтомати”. След 1900 г. патентова изобретения в различни области на техниката (електромер, честотомер, различни усъвършенствания в радиоапаратурите, парните турбини и др.). През 1917 г. предлага принцип за действие на устройство за радиооткриване на подводни лодки.\r\n1830 г.\r\nУмира английският живописец Томас Лорънс. Работи изключително като портретист. През 1792 г. става придворен художник в кралския дворец, от 1820 г. е президент на Художествената академия. Автор е на портрети на кралица Шарлота (1789), мис Е. Фарън (1790), на политически и военни дейци от Европа (1814 - 1819).\r\n1715 г.\r\nУмира френският архиепископ и писател Франсоа дьо Селиняк Фенелон. През 1689 г. става възпитател на бургундския дук, внук на Луи ХIV. За него написва “Басни”, “Диалог на мъртвите” и прочутия си “Телемах” - книга, изпълнена с косвени загатвания за управлението на Луи ХIV. Нейното обнародване (1699) става причина Фенелон да изпадне в немилост като противник на кралския абсолютизъм. Отправя до краля и до внука му “Писма” и “Мемоари”, в които хвърля нова светлина върху политическото положение във Франция. Неговото съчинение “Телемах” е една от най-разпространените книги във Франция и е преведено на всички европейски езици.\r\n1655 г.\r\nУмира Инокентий X (Джан Батиста Памфили). Римски папа от 1644 –1655 г. Започва дипломатическата си кариера от 1621 г. като папски нунций, по-късно през 1626 г. е посланик в Мадрид. През 1929 г. е ръкоположен за кардинал и след смъртта на Урбан VIII е избран за папа, независимо от възраженията на френския двор. Със специална була (26. 11. 1648 г.) подкрепя протеста на папския легат, през 1648 г. присъства при подписването на Вестфалския мир. Протестът не е признат от европейските държави.\r\n1537 г.\r\nУбит е флорентинският херцог Алесандро ди Медичи в резултат на политически противоборства. Родът Медичи играе важна роля в средновековна Италия. Негови представители са основатели на една от най-големите търговски банкови компании в Европа през ХV в. През 1434 - 1737 управляват Флоренция. Представители: Козимо Медичи (1389 - 1464), управлява от 1434, Лоренцо Медичи, наречен Великолепни (1449 - 1492), управлява от 1469, поет и меценат; Катерина Медичи (1519 - 1589), кралица на Франция, Мария Медичи (1573 - 1642), съпруга на френския крал Анри IV и регентка на Луи XIII и др.\r\n1285 г.\r\nУмира Карл Анжуйски - крал на Сицилийското кралство и Неаполитанското кралство. Син е на френския крал Луи VIII, граф на Анжу, Мена и Прованс. Издигнат е на сицилийския престол от Папството, коронясан от папа Климент IV през 1266 г. През 1268 г. завладява Сицилийското кралство, като побеждава кралете от династията Щауфен (през 1266 г. при Бенeвенто срещу Манфред и през 1268 г. при Талякоцо над неговия наследник Конрадин). Участва в кръстоносния поход на Луи IХ Свети в Тунис (1270 г.). Стреми се да подчини Северна и Централна Италия, Балкански полуостров (където завладява много градове), Византия и Леванта. Раздава земи и привилегии на френските рицари в Южна Италия и Сицилия. Това рязко засилва увеличаването на данъците, което води до народно въстание в Сицилия (Сицилианска вечерня, 1282 г.). Карл Анжуйски загубва о-в Сицилия. В негово владение остава Неаполитанско кралство.:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБольшая Советская Энциклопедия (1970 г.);\r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.;\r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.;\r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща „Труд”, 2002 г.;\r\nИстория на Османската империя - Издателство „Рива”, 1999 г.;\r\nБългарска енциклопедия, БАН, Книгоиздателска къща „Труд”, 2003 г.;\r\nNational Geographic Arhive;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nЕнциклопедии – „LAROUSSE”;\r\nИсторически архив на Агенция „Фокус” – отдел „Архив и бази данни”.", "date": "2018.01.07", "title": "Денят 7 януари в световната история"}
{"url": "http://www.focus-news.net/news/2018/01/07/2474413/tass-vladimir-putin-pozdravi-pravoslavnite-hristiyani-za-rozhdestvo-hristovo.html", "text": "Президентът на Русия Владимир Путин поздрави православните християни и всички граждани на Русия, празнуващи Рождество Христово (Коледа по стар стил). Това съобщиха от пресслужбата на Кремъл, предава ТАСС.\r\n„Поздравявам ви сърдечно с Рождество Христово. Този светъл празник ще дари милиони вярващи с радост и надежда, ще ги приобщи към духовните извори и отческите традиции, ще ги обедини около непреходните християнски ценности и многовековното историческо и културно наследство на руския народ“, се казва в поздравлението.\r\n„С чувство за дълбоко удовлетворение отбелязвам плодотворната, истинска подвижническа дейност на Руската православна църква и другите християнски конфесии, съдействащи за поддържането на гражданския мир и съгласието в нашата страна, развиването на междурелигиозния и междунационалния диалог. И, разбира се, значимият им принос в укрепването на висок моралн и нравственост в обществото, възпитанието на подрастващото поколение и решението на насъщните социални проблеми“, отбеляза руският президент.\r\nПутин пожела на всички православни християни, които отбелязват Рождество Христово, здраве, успехи и благополучие.\r\nПревод и редакция:", "date": "2018.01.07", "title": "ТАСС: Владимир Путин поздрави православните християни за Рождество Христово"}
{"url": "http://www.focus-news.net/news/2018/01/07/2474414/pazardzhik-pochisteni-i-opesacheni-sa-patishtata-v-rodopskata-chast-na-oblastta.html", "text": "Спокойно е движението по главните пътища в област Пазарджик, съобщиха за Радио „Фокус“ – Пазарджик от Областното пътно управление – Пазарджик. Пътните настилки в равнинната част са сухи, в планинската – заледени, но обработени и опесъчени. \r\nВъведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. \r\nВ Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.07", "title": "Пазарджик: Почистени и опесъчени са пътищата в Родопската част на областта"}
{"url": "http://www.focus-news.net/news/2018/01/07/2474415/smolyan-nad-840-zhiteli-v-obshtinata-praznuvat-imen-den-na-ivanovden.html", "text": "Над 840 жители в община Смолян празнуват имен ден на Ивановден – денят, в който църквата почита Свети Йоан Кръстител. Това каза за Радио „Фокус” – Смолян Мария Топова от служба ГРАО в Община Смолян. Най-многобройни са мъжете, които носят името Иван – 476, следвани от дамите с името Иванка, които са 136. \r\nИмената Йоана и Йоан носят съответно 59 и 15 жени и мъже от Смолян и околните населени места. \r\nИва са кръстени 32 представителки на нежния пол, а Иво – 36 мъже. \r\nС името Калоян са наречени 44 господа, а имената Жана и Жан носят общо 13 жители на община Смолян, каза още Мария Топова.\r\nНели ГЕРГЬОВСКА", "date": "2018.01.07", "title": "Смолян: Над 840 жители в общината празнуват имен ден на Ивановден"}
{"url": "http://www.focus-news.net/news/2018/01/07/2474416/gabrovo-v-ednata-lenta-se-izvarshva-dvizhenieto-mezhdu-selata-chehlevtsi-i-vaglevtsi.html", "text": "В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август 2018. Това съобщиха за Радио „Фокус” – Велико Търново от Областното пътно управление – Габрово. Условията за пътуване в Габровска област са нормални. Настилките са предимно сухи, в по-усойните места заледени и обработени. Трафикът в сутрешните часове не е интензивен. \r\nОтворен за движение е проходът Шипка, но там все още е в сила забраната за товарни автомобили над 12 тона. Забранено е движението на моторни превозни средства с ширина по-голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – (Кормянско-Малък Вършец) – при км 46+800 по общински път до III-403 в с. Малък Вършец. \r\nПропаднал участък от пътната настилка затруднява движението между селата Палаузово и Стомонеците. Водачите да се движат с повишено внимание при км 7+060, където едната пътна лента е стеснена. В района има поставена необходимата сигнализация, а укрепителните дейности трябва да приключат до 31 март 2018 година.\r\nЛуиза ТРАНЧЕВА", "date": "2018.01.07", "title": "Габрово: В едната лента се извършва движението между селата Чехлевци и Въглевци"}
{"url": "http://www.focus-news.net/news/2018/01/07/2474417/ria-novosti-shindzo-abe-prizova-phenyan-da-napravi-konkretni-stapki-v-pregovorite-sas-seul.html", "text": "Министър-председателят на Япония Шиндзо Абе оцени положително готовността на Северна Корея да изпрати свои спортисти на зимните Олимпийски игри в южнокорейския град Пьончан, но отново подчерта необходимостта от конкретни стъпки от страна на Пхенян за установяването на значим диалог между страните, предава РИА Новости.\r\nЯпонският премиер заяви това в ефира на местния телевизионен канал NHK. „Северна Корея демонстрира взаимодействие по въпроса за Олимпийските игри в Пьончан. Олимпиадата е тържество за света. Ние ценим подобни изменения (в позицията на Пхенян)“, подчерта Абе.\r\nВ същото време, японският лидер предупреди, че воденето на „диалог заради самия диалог“ е безполезно. „Необходимо е Северна Корея да предприеме конкретни ходове и да унищожи напълно своето ядрено и ракетно въоръжение и това да може да се провери. Само след това е възможен значим диалог“, добави той.\r\nПревод и редакция:", "date": "2018.01.07", "title": "РИА Новости: Шиндзо Абе призова Пхенян да направи конкретни стъпки в преговорите със Сеул"}
{"url": "http://www.focus-news.net/news/2018/01/07/2474418/patriarh-neofit-da-ni-e-chestit-obnoveniyat-hram-sveti-stefan-v-istanbul-i-da-se-izdiga-balgarskiyat-duh.html", "text": "Да ни е честит обновеният храм \"Свети Стефан\" и да се издига българският дух в нашите отношения за доброто на нашите страни, църкви и народи. Това каза Негово светейшество Българският патриарх и Софийски митрополит Неофит преди откриването на реставрирания храм „Св. Стефан“ в Истанбул, предаде репортер на Агенция „Фокус“. Патриархът отбеляза, че днес е хубав и слънчев ден. „Слънчево е и на душата ми, както и на душата на всички българи, които знаят каква стойност за нашата България има построяването на този храм“, каза Негово светейшество. Той посочи, че реставрацията на храм „Св. Стефан“ е чудесна.\r\nЦветилена СИМЕОНОВА", "date": "2018.01.07", "title": "Патриарх Неофит: Да ни е честит обновеният храм \"Свети Стефан\" в Истанбул и да се издига българският дух"}
{"url": "http://www.focus-news.net/news/2018/01/07/2474419/veliko-tarnovo-ogranicheno-e-dvizhenieto-po-patya-mezhdu-selata-samovodene-i-resen.html", "text": "Ограничено е движението между селата Самоводене и Ресен. В участъка от км 1+845 до км 5+925 се извършват ремонтни дейности. Срокът им за приключване е 15-ти януари, а обходният маршрут е през село Хотница. Това съобщиха за Радио „Фокус” – Велико Търново от Областно пътно управление – Велико Търново. Условията за пътуване в региона са добри. Настилките са частично мокри, в по-усойните места – заледени и обработени. \r\nОт Агенция „Пътна инфраструктура” съветват водачите да карат внимателно и със съобразена скорост. Трафикът към този час не е интензивен и движението се осъществява нормално. Прохода на Републиката е отворен за всички видове моторни превозни средства, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец – Средни колиби – Елена. Обходният  маршрут е през Дебелец – Велико Търново – Лясковски кантон – Миндя – Елена и обратно. Ограничено е движението на моторни превозни средства над 3,5 т. по път ІІІ-4082 Чешма – Кесарево. Срокът за приключване на ремонтите е 31 декември, а обходният маршрут е през Чешма – Сливовица – Горско Ново село – Джулюница – Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.01.07", "title": "Велико Търново: Ограничено е движението по пътя между селата Самоводене и Ресен"}
{"url": "http://www.focus-news.net/news/2018/01/07/2474420/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-vmchk-haralampiy-v-sepetemvri.html", "text": "На Ивановден с благословението на Негово Високопреосвещенство Пловдивския митрополит Николай Негово Преосвещенство Константийският епископ Яков – викарий на Пловдивския митрополит и архиерейски наместник на Пазарджишка духовна околия, ще отслужи Архиерейска света Литургия вхрам „Св. вмчк Харалампий” в град Септември, предаде репортер на Агенция „Фокус”. Началото е в 9.00 часа. \r\nНикола ПЕТКОВ", "date": "2018.01.07", "title": "Пазарджик: Константийският епископ Яков ще оглави архиерейска света Литургия в храм „Св. вмчк Харалампий” в Сепетември"}
{"url": "http://www.focus-news.net/news/2018/01/07/2474421/premierat-boyko-borisov-vazstanovyavaneto-na-hrama-sv-stefan-v-istanbul-e-prekrasno-dokazatelstvo-za-dobrosasedstvoto-ni-s-turtsiya.html", "text": "Възстановяването на храма „Св. Стефан” в Истанбул е прекрасно доказателство за добросъседството ни с Турция. Това каза министър-председателят на Република България Бойко Борисов преди откриването на реставрирания храм „Св. Стефан” в Истанбул, предаде репортер на Агенция „Фокус”. „Много е лесно да се говори и да се противопоставя, много е трудно да се гради мир. Европредседателството е за 6 месеца, а с Турция сме съседи от векове и за векове.  България е важна държава, велика държава, но не бива да й се възлагат огромни отговорности. Можем да посредничим, можем да настояваме, защото само мирът, подобряването на отношенията с Турция и Европа дава решения на много въпроси”, каза премиерът и припомни за бунтовете на бежанците в лагера в Харманли. Той отбеляза, че сега има нулев натиск на бежанци към страната ни. „Аз съм свършил моята работа”, допълни Борисов. Министър-председателят изрази радостта си, че в делегацията присъстват патриарх Неофит и представители на всички парламентарни групи от Народното събрание и отбеляза, че откриването на реставрирания храм „Св. Стефан” в Истанбул  ще остане в историята. Бойко Борисов не пропусна да благодари на реставраторката на църквата и коментира, че е направила всеки детайл с душа. „Истински благодаря на нея за това, което направа”, каза Борисов.\r\nЦветилена СИМЕОНОВА", "date": "2018.01.07", "title": "Премиерът Бойко Борисов: Възстановяването на храма „Св. Стефан” в Истанбул е прекрасно доказателство за добросъседството ни с Турция"}
{"url": "http://www.focus-news.net/news/2018/01/07/2474422/afp-v-severen-kipar-se-provezhdat-predsrochni-izbori.html", "text": "В неделя, в турската част на Кипър се провеждат предсрочни парламентарни избори, предава AFP.\r\nМалко повече от 190 хиляди души могат да упражнят правото си на глас в Турската република Северен Кипър, основана след инвазията на турската армия на острова през 1974 година, предизвикана от преврат, подкрепен от Атина.\r\nВотът се провежда в навечерието на предстоящите по-късно този месец президентски избори в международно признатата гръцка част на Република Кипър, след като дипломатическите усилия за отмяна и на двете гласувания се провалиха.\r\nИзборите в северната третина на Кипър идват шест месеца, след като организираните от ООН мирни преговори за обединение на острова в Швейцария бяха прекъснати заради редица различия в позициите на двете страни, включително за изтеглянето на 45-те хиляди турски войници, разположени на острова.\r\nПревод и редакция:", "date": "2018.01.07", "title": "AFP: В Северен Кипър се провеждат предсрочни избори"}
{"url": "http://www.focus-news.net/news/2018/01/07/2474423/hurryiet-redzhep-taiyp-erdogan-shte-preotkrie-istoricheska-balgarska-tsarkva-v-istanbul-na-7-yanuari.html", "text": "Президентът на Турция Реджеп Таийп Ердоган ще преоткрие реставрираната 120-годишна българска църква в Истанбул на 7 януари. Според съобщението от пресслужбата на турското президентство, българският премиер Бойко Борисов също ще присъства на церемонията, пише турското издание Hurryiet.\r\nПравославната църква, известна като Св. Стефан, се намира в историческия квартал Балат, край брега на Златния Рог.\r\nПрез последните 7 години тя бе подложена на цялостна реставрация чрез проект за съвместно финансиране между общинските власти на Истанбул и българското правителство. \r\nВ изказване пред Anadolu Agency в навечерието на визитата си, българският премиер Бойко Борисов заяви, че преоткриването на Българската \"Желязна\" църква е доказателство, че между християнските и мюсюлманските страни може да има приятелство, взаиморазбирателство и добра воля.\r\n„Мисля, че това се случи благодарение на добрата воля и общият дух, който се опитваме да изградим на Балканите“, заяви Борисов.\r\nОбщина Истанбул отдели за възстановяването на църквата 4 милиона долара, а българското правителство добави 253 хиляди долара.\r\nНа принципа на реципрочност, българското правителство даде позволение на Турция да ремонтира Петъчната джамия в Пловдив.\r\nПревод и редакция:", "date": "2018.01.07", "title": "Hurryiet: Реджеп Таийп Ердоган ще преоткрие историческа българска църква в Истанбул на 7 януари"}
{"url": "http://www.focus-news.net/news/2018/01/07/2474424/japan-today-shinzo-abe-shte-poseti-balgariya-rumaniya-sarbiya-i-baltiyskite-strani-sledvashtata-sedmitsa.html", "text": "Министър-председателят на Япония Шинзо Абе ще посети България, Румъния, Сърбия и балтийските страни Естония, Латвия и Литва следващата седмица, като това ще са първите визити на японски премиер в тези държави, пише японското електронно издание Japan Today.\r\n“Ще разширя границите на японската дипломация, докато потвърждавам близката координация с международната общност по корейския въпрос и други теми от световния дневен ред“, заяви Абе по време на среща между коалиционните партньори в японското правителство – Либерално-демократичната партия и Комейто.\r\nОбиколката на японския премиер ще се проведе в периода 12-17 януари.\r\nТой трябваше да посети Япония по време на европейския си тур през юли миналата година, но проливните дъждове, които паднаха на големия югозападен японски остров Кюшу, го накараха да прекъсне обиколката.\r\nНа 1 януари, България стана ротационен председател на Съвета на Европейския съюз за следващите шест месеца.\r\nПревод и редакция:", "date": "2018.01.07", "title": "Japan Today: Шинзо Абе ще посети България, Румъния Сърбия и Балтийските страни следващата седмица"}
{"url": "http://www.focus-news.net/news/2018/01/07/2474425/plovdiv-okolo-20-000-zhiteli-na-grada-praznuvat-imen-den-na-ivanovden.html", "text": "Около 20 000 жители на град Пловдив празнуват имен ден на Ивановден. Това съобщиха за Радио „Фокус“ – Пловдив от отдел „Гражданска регистрация и административно обслужване“ (ГРАО) в Пловдив. Над 10 000 от празнуващите днес носят името Иван, а дамите, кръстени Иванка или Ивана, са над 5000. Имен ден днес имат също мъжете с име Ивайло, Иво, Калоян. Сред празнуващите се нареждат още Йоана, Жана, Жанета, Ивелина, Ивайла, Яна, Йовка и Йонка.\r\nДнес Православната църква почита паметта на св. Йоан Кръстител – Предтеча. Той е наричан още Предтеча, защото предрича идването на Христос на земята и подготвя пътя на месията с проповедите си. В река Йордан свети Йоан кръщава Исус Христос. Народното вярване казва, че св. Йоан Кръстител е покровител на кумството и побратимството. Паметта му се чества няколко пъти през годината, но най-тържествено – на 7 януари.\r\nТони МИХАЙЛОВ", "date": "2018.01.07", "title": "Пловдив: Около 20 000 жители на града празнуват имен ден на Ивановден"}
{"url": "http://www.focus-news.net/news/2018/01/07/2474426/vezhdi-rashidov-vazstanovyavaneto-na-tsarkvata-sv-stefan-stana-vazmozhno-blagodarenie-na-dobrata-diplomatsiya-na-pravitelstvoto-na-premiera-borisov.html", "text": "Възстановяването на църквата „Св. Стефан“ в Истанбул стана възможно, благодарение на добрата дипломация на правителството на премиера Борисов. Това каза председателят на парламентарната Комисия по култура и медии Вежди Рашидов преди откриването на реставрирания храм „Св. Стефан“ в Истанбул, предаде репортер на Агенция „Фокус“. „Договорихме го заедно с премиера. Най-хубавото е, че стана нещо прекрасно – това е паметник на културата на Турция. След като ние реставрирахме с европейски пари Ески джамия в Стара Загора и Джумая джамия в Пловдив, като наши паметници на културата, имахме основание, разбира се, да преговаряме за това. Но най-важния успех, който постигна правителството е, че след близо 100 години искане на екзархичните имоти, след един официален обяд, успяхме да си ги върнем“, коментира Рашидов. „Днес сме свидетели и на български музей. Докарахме най-старата печатарска машина, която е вътре. Така че днес е един много хубав християнски ден,\tразбира се, всичко това се осъществи на добрата дипломация и на отношения“, допълни той. „Ние реставрирахме и двете църкви в Одрин, това остана малко в периферията. Това не стана случайно. Много отдавна трябваше да се реставрират и да се направят църквите, но това стана по времето на добрата дипломация на правителството на Борисов“, каза още  каза председателят на парламентарната Комисия по култура.\r\nВежди Рашидов отправи благодарности към ръководителката на реставрационния екип Фикрие Булнмаз. „Тази жена от първия до последния ден не е напускала обекта. Тя отговаряше изцяло за реставрацията“, отбеляза той. Фикрие Булнмаз от своя страна заяви: „Вложих много желание. Всеки ден от 7.00 часа съм тук. В нашите професии без обич това няма как да се случи“. \r\nЦветилена СИМЕОНОВА", "date": "2018.01.07", "title": "Вежди Рашидов: Възстановяването на църквата „Св. Стефан“ стана възможно, благодарение на добрата дипломация на правителството на премиера Борисов"}
{"url": "http://www.focus-news.net/news/2018/01/07/2474427/pazardzhik-obshto-6-861-sa-imenitsite-na-ivanovden-v-obshtinata.html", "text": "Общо 6 861 са имениците на Ивановден в община Пазарджик, съобщиха от Общината. Най-много – 4 606, са в Пазарджик, следват тези в Мало Конаре – 181, Ивайло – 174, Главиница – 149 и Огняново – 135, 128 са в Синитово. Само трима именици има в Крали Марко, в Тополи дол са 14, а в Сбор – 16. \r\nПри мъжете убедително начело са кръстените Иван – 3 669, далеч зад тях са носещите името Иво – 224, Ивайло – 190, Калоян – 115, Йоан – 62, а най-малко наречените Жан – 4. 1 741 жени в общината са кръстени Иванка, следват я Ваня – 218, 171 – Жана, името Йоана носят 160 жени и момичета, Ива – 149, Яна – 108, а Ивайла – 40.", "date": "2018.01.07", "title": "Пазарджик: Общо 6 861 са имениците на Ивановден в общината"}
{"url": "http://www.focus-news.net/news/2018/01/07/2474428/ministar-predsedatelyat-boyko-borisov-posreshtna-pred-tsarkvata-sv-stefan-v-istanbul-turskiya-premier-binali-yaldaram.html", "text": "Министър-председателят Бойко Борисов посрещна пред църквата „Св. Стефан“ в Истанбул турския премиер Бинали Йълдъръм, който пристигна за официалното откриване на реновирания храм, предаде репортер на Агенция „Фокус“. При откриването на храма литургия бе отслужена от вселенския патриарх Вартоломей и българския патриарх Неофит. В словото си патриарх Неофит заяви: „Особено благодарим на република Турция, която в лицето на Община Истанбул щедро подкрепи сложните реставрационни дейности и направи възможното в годината, когато се изпълват 120 години от въздигането на този храм, той да заблести по нов начин, укрепен и величествен, в който отново да могат да се стичат богослужения и поклонения, многобройни посетители, както от нашата страна, така и от целия свят“. \r\nПремиерът Борисов подари на църквата обковано Евангелие.\r\nНаши сънародници от България и Турция, дошли за откриването на храма, изиграха хоро пред него, развявайки български и турски знамена. \r\nЦветилена СИМЕОНОВА", "date": "2018.01.07", "title": "Министър-председателят Бойко Борисов посрещна пред църквата „Св. Стефан“ в Истанбул турския премиер Бинали Йълдъръм"}
{"url": "http://www.focus-news.net/news/2018/01/07/2474429/blagoevgrad-povishena-opasnost-ot-svlachishta-ima-v-kresnenskoto-defile-i-v-rayona-na-prohoda-predel.html", "text": "Повишена опасност от свлачища има в Кресненското дефиле и в района на прохода Предел. Това съобщиха за Радио „Фокус” – Пирин от Областно пътно управление – Благоевград. Необходимо е шофьорите да карат внимателно в тези участъци, за да бъдат избегнати инциденти. В началото на деня сухи и нормално проходими при зимни условия са пътищата в региона. Само по усойните и планински райони – частично заледени и обработени. \r\nТрафикът по автомагистрала „Струма” и главен път Е-79 е интензивен. Натоварено е и движението по пътя от и за Банско. \r\nПрез нощта няма регистрирани тежки пътни инциденти. Няма въведения ограничения за движението на леки и товарни автомобили в област Благоевград.\r\nЛора КАЛЧЕВА", "date": "2018.01.07", "title": "Благоевград: Повишена опасност от свлачища има в Кресненското дефиле и в района на прохода Предел"}
{"url": "http://www.focus-news.net/news/2018/01/07/2474430/dw-angela-merkel-shte-se-sreshtne-s-martin-shults-za-nachaloto-na-predvaritelnite-razgovori-za-formirane-na-golyama-koalitsiya-v-germaniya.html", "text": "Канцлерът на Германия и председател на Християндемократическия съюз (ХДС) Ангела Меркел ще се срещне с председателя на сестринската си баварска партия Християнсоциален съюз (ХСС) Хорст Зеехофер и лидера на Германската социалдемократическа партия (ГСДП) Мартин Шулц, за да дадат началото на предварителните разговори за формиране на управляваща коалиция в страната. Това ще се случи в 10 часа местно време(11 часа българско) в столицата Берлин, предава Deutsche Welle.\r\nСрещата ще се проведе в централата на социалдемократическата партия, като от всяка страна ще участват по 13 преговарящи. В неделя вечерта, лидерите на трите партии ще излязат с общо заявление за основните си искания.\r\nРазговорите идват повече от три месеца след парламентарните избори в Германия миналия септември, в които и трите партии регистрираха сериозно отстъпление от позициите си в сравнение с 2013 година, а дясно-популистката Алтернатива за Германия обра по-голямата част от мигриращите гласове.\r\nПървият опит на Ангела Меркел да състави коалиция – със Свободната демократическа партия (СвДП) и „Зелените“ – се провали в края на ноември, след като лидерът на СвДП Кристиян Линднер напусна преговорите.\r\nТова остави единствената опция за възобновяване на „голямата коалиция“ между Съюза (ХДС/ХСС) и ГСДП. Социалдемократите са наясно с това и се надяват да извлекат сериозни ползи, въпреки отслабената си преговорна позиция.Исканията на ГСДП\r\nРешението на Мартин Шулц да се съгласи на предварителни преговори със Съюза представлява обратен завой в политиката му. След като получиха исторически най-ниските 20,5% от гласовете на избирателите през септември, той настоя партията да не влиза в поредна коалиция с Меркел, но изникването на възможността това да се случи предизвика сериозни притеснения сред редовите последователи на партията за допълнителен отлив на гласоподаватели, ако коалицията стане факт.\r\nПреди разговорите, Шулц постави акцента върху три основни въпроса, които са проблематични за ХДС и особено за баварските му съюзници ХСС: задължителна държавна здравна застраховка за всички, реализиране на идеята за „Съединени европейски щати“ и позволяване на семействата на мигрантите да се присъединят към тях в Германия.\r\nСлед края на предварителните разговори, ГСДП ще проведе партийна конференция на 21 януари в град Бон, където ще се вземе решение дали да се продължи към официални коалиционни преговори. Но, дори и тогава, както Шулц обеща, 440-те хиляди члена на ГСДП ще могат да гласуват дали партията влезе в поредна „голяма коалиция“.\r\nДори и всички трудности пред формирането на управляваща коалиция да бъдат преодолени, новото правителство няма да е факт преди Великден (католическият Великден е на 1 април).\r\nПревод и редакция:", "date": "2018.01.07", "title": "DW: Ангела Меркел ще се срещне с Мартин Шулц за началото на предварителните разговори за формиране на „голяма коалиция“ в Германия"}
{"url": "http://www.focus-news.net/news/2018/01/07/2474431/riosv-shumen-do-20-yanuari-se-podavat-otchetite-za-sabranite-prez-minalata-godina-bilki.html", "text": "До 20 януари 2018 г. лицата, които осъществяват билкозаготвителна дейност, трябва да представят годишни отчети за предходната година в РИОСВ – Шумен, съобщиха от екоинспекцията. Отчетите трябва да съдържат информация за събраните, изкупени, реализирани и налични количества лечебни растения в билкозаготвителните пунктове и складови бази. Издадените позволителни от съответните общини или горски/ловни стопанства също подлежат на проверка. За неподадени данни се предвижда глоба до 1000 лв. или имуществена санкция до 2500 лв. \r\nОбобщаването на годишните справки за лечебните растения е важно за оценката на количествата добивани билки за съответния регион и състоянието на естествените им находища.", "date": "2018.01.07", "title": "РИОСВ – Шумен: До 20 януари се подават отчетите за събраните през миналата година билки"}
{"url": "http://www.focus-news.net/news/2018/01/07/2474432/afp-liderite-na-turtsiya-i-balgariya-shte-preotkriyat-restavriranata-zhelyazna-tsarkva-v-istanbul.html", "text": "Лидерите на Турция и България Реджеп Таийп Ердоган и Бойко Борисов ще преоткрият църквата Св. Стефан в Истанбул след седемгодишна реставрация, в жест на хармония в често турболентните взаимоотношения между двете съседки, предава AFP.\r\nБългарската православна църква в Балат, исторически квартал край брега на Златния Рог в Истанбул, където традиционно са живели християни и евреи, е построена през 1898 година, след като оригиналната дървена конструкция изгаря по време на пожар.\r\nПревод и редакция:", "date": "2018.01.07", "title": "AFP: Лидерите на Турция и България ще преоткрият реставрираната „Желязна църква“ в Истанбул"}
{"url": "http://www.focus-news.net/news/2018/01/07/2474433/premierat-boyko-borisov-v-turtsiya-da-pokazhem-na-tsyala-evropa-che-mozhe-da-se-podobryat-otnosheniyata-s-nay-golemiya-ni-sased.html", "text": "С пожелания новата година да е мирна и да има просперитет за двата народа, се обърна министър-председателят Бойко Борисов към турския си колега Бинали Йълдъръм, с когото проведоха днес среща в Истанбул. Това съобщиха от правителствената информационна служба. Йълдъръм пристигна за официалното откриване на възстановената желязна църква „Св. Стефан“. \r\n\"Това е действително голям ден, но и много добра инвестиция в бъдещето. Да покажем на цяла Европа, на християнския свят, че може да се подобрят отношенията с най-големия ни съсед. Колкото и да сме малки, ще се опитам да допринесем за това разбирателство\", каза премиерът Борисов.  \r\n„Вие започвате годината с европредседателство и искам да Ви поздравя за това. По време на Вашето председателство започнаха да се появяват хубави послания от европейските ни приятели. С ЕС и преди не сме имали проблеми, но нека днес изпратим посланието: „Да сме толерантни“, заяви министър-председателят на Турция Бинали Йълдъръм.", "date": "2018.01.07", "title": "Премиерът Бойко Борисов в Турция: Да покажем на цяла Европа, че може да се подобрят отношенията с най-големия ни съсед"}
{"url": "http://www.focus-news.net/news/2018/01/07/2474434/tsvetan-tsvetanov-gerb-kato-evrodeputat-iliyana-yotova-e-rabotila-mnogo-po-istanbulskata-konventsiya-pozitsiyata-y-se-razlichava-korenno-ot-tazi-na-korneliya-ninova.html", "text": "Като евродепутат Илияна Йотова е работила много по Истанбулската конвенция – позицията й се различава коренно от тази на Корнелия Нинова. Това каза заместник-председателят на ГЕРБ и председател на парламентарната група на партията Цветан Цветанов в ефира на „Тази неделя“ по бТВ.  във връзка с Истанбулската конвенция. Той поясни, че в европарламента БСП  гласуват „за“, а в българския политически живот, говорят съвсем различно. Цветанов обърна внимание, че ВМРО и „Обединени патриоти“ са били с позиция „въздържал се“ по тази конвенция в Европейския парламент и подчерта, че управленската коалиция е стабилна. Според него от всичко, което се приема в България, се търси да се извлече някакъв политически дивидент. „Липсва така наречената политическа култура“, каза Цветанов. Заместник-председателят на ГЕРБ подчерта, че не е нормално, когато се приема една ратификация, тя да разделя обществото. Той обяви, че  с него са осъществили  връзка представители на Хелзинския комитет и поясни, че от ПГ на ГЕРБ ще направят допълнителна дискусия, за да могат всички да бъдат  информирани за ползите от Истанбулската конвенция. „Тук говорим за 96-97 % само за домашно насилие и промяна на законодателството, което да съответства на всички потенциални заплахи срещу жените“, коментира председателят на ПГ на ГЕРБ. По темата за вот на недоверие, Цветан Цветанов коментира, че БСП не са достатъчно готови. Той също изрази неразбиране как от левицата ще говорят за корупция, при положение, че саботират антикорупционното законодателство.", "date": "2018.01.07", "title": "Цветан Цветанов, ГЕРБ: Като евродепутат Илияна Йотова е работила много по Истанбулската конвенция – позицията й се различава коренно от тази на Корнелия Нинова"}
{"url": "http://www.focus-news.net/news/2018/01/07/2474435/veliko-tarnovo-dobrovoltsi-organizirat-pochistvane-na-rayona-okolo-tsarkvata-sv-spas-v-grada.html", "text": "Доброволци организират почистване на района около църквата „Св. Спас” във Велико Търново. Събитието е обявено за днес в социалните мрежи в групата „Доброволно чистене – Велико Търново” и е с начален час 11.00. Сборният пункт е РНБ „П.Р. Славейков”. Предвижда се да се съберат 10-15 чувала битов отпадък, сухи съчки и храсти, сплъстени листа и паразитни храсти и малки дървета. „До почистим и постегнем забравените останки на църквата „Св. Спас”. Мястото е божествено, но има крещяща нужда от почистване”, приканват организаторите.\r\nЦърквата „Св. Спас” е построена през 1862 година от Уста Кольо Фичето. При земетресението от 1913 година горната част на църквата била разрушена. Храмът се намира западно от Конака в старата част на града, където в миналото са били къщите на най-големите търговци и занаятчии. Днес тя стои между сградите на Регионалния исторически музей и Старопрестолната гимназия по икономика в града.\r\nНадежда КРЪСТЕВА", "date": "2018.01.07", "title": "Велико Търново: Доброволци организират почистване на района около църквата „Св. Спас“ в града"}
{"url": "http://www.focus-news.net/news/2018/01/07/2474436/dots-petya-bankova-imeto-ivan-e-s-dreven-proizhod-i-e-svarzano-s-johanan-koeto-v-prevod-ot-ivrit-oznachava-bogopomazan.html", "text": "Името Иван е с древен произход и е свързано с името Johanan, което в превод от иврит означава „богопомазан“. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ по повод Ивановден. „Неговата славинизирана форма – Иван – е широко популярна и се възприема със значение „Бог е милостив“. Тя е принадлежала на едни от най-изтъкнатите български владетели Иван Асен ІІ и Иван Александър и може би затова привлича интереса на хората, които кръщават своите деца с идеята да продължат връзката с българската история и българската именна традиция“, каза доц. Банкова. Според нея името Иван е разпространено не само в България. Доц. Банкова допълни, че Иван има и своите аналози в целия свят: Джон, Шон, Хуан, Ян, Джани, Джована, което предоставя възможност и за по-модерни негови интерпретации. \r\nДеница КИТАНОВА", "date": "2018.01.07", "title": "Доц. Петя Банкова: Името Иван е с древен произход и е свързано с Johanan, което в превод от иврит означава „богопомазан“"}
{"url": "http://www.focus-news.net/news/2018/01/07/2474437/kyustendil-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта. Това съобщиха за Радио „Фокус” – Пирин от Областно пътно управление – Кюстендил. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г. \r\nС нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nЛора КАЛЧЕВА", "date": "2018.01.07", "title": "Кюстендил: Сухи и проходими са пътищата в областта"}
{"url": "http://www.focus-news.net/news/2018/01/07/2474438/pazardzhik-s-napalno-obnovena-zala-zapochva-novata-godina-klubat-po-tenis-na-masa-v-peshtera.html", "text": "С напълно обновена зала започва новата година Клубът по тенис на маса в Пещера, съобщи за Радио „Фокус“ – Пазарджик Стоян Йовчев, експерт в Община Пещера. Новите професионални маси са закупени със средства, отпуснати от Общината. Така клубът вече разполага с 4 професионални маси, както и с 2 робота. С доброволен труд и помощ от съмишленици залата е обновена и с нови мебели, разделителни транспаранти. В него тренират, както деца, така и възрастни любители. \r\nКлубът по тенис на маса в Пещера съществува от 1 година. До момента има участие в около 15 турнира. В момента активните ни състезатели са 30, от които 10 са деца. Има спортисти на различна възраст – до 18 години, до 30 години и над 30 години. Предстои да бъде сформиран отбор, който евентуално от следващата година да се влезе в окръжните групи и да започне да се състезава.\r\nАлбена ЖИЛЕКОВА", "date": "2018.01.07", "title": "Пазарджик: С напълно обновена зала започва новата година Клубът по тенис на маса в Пещера"}
{"url": "http://www.focus-news.net/news/2018/01/07/2474439/denitsa-zlateva-bsp-evropredsedatelstvoto-ne-mozhe-da-bade-povod-opozitsiyata-da-si-zatvarya-ochite.html", "text": "Европредседателството не може да бъде повод опозицията да си затваря очите за случващото се в държавата ни, в политически план. Това заяви зам.-председателят на БСП Деница Златева по бТВ, съобщиха от пресцентъра на партията. По думите й темата за корупцията е изключително чувствителна, което се подтвърждава и от самия факт, че през последните 10 дни в много западни медии излизат статии за страната ни, които никак не са приятни. „Усещането за корупция е във висшите етажи на властта, както и в местната власт - там, където има сериозен финансов ресурс. Пример за това е санирането, както и обществените поръчки в други сектори”, каза Златева. „В новото антикорупционно законодателство се събират няколко звена, което събиране няма да бъде ефективно. За нас е важно да се намери онзи орган, механизъм, който да доведе до резултати, до осъдителни присъди”, каза зам.-председателят на БСП. „След като започне новият политически сезон, на 17 януари мотивите за вот на недоверие към правителството ще бъдат внесени”, посочи Златева. \r\n„Темата за борбата срещу насилието над жени е водеща за левицата. През всичките тези години, чрез женското обединение, чрез партията и младежкото ни обединение, сме били инициатори на редица кампании срещу насилието над жените”, каза Деница Златева. Тя обясни, че темата е породила сериозна полемика в обществото. „Ние не сме против мерките за борба с насилието над жените, а за начина, по-който Истанбулската конвенция беше обсъждана или необсъждана публично и внесена в парламента за ратификация”, обясни зам.-председателят на БСП. По думите й в документа има текстове, които пораждат притеснения, спорове в обществото. „Предлагаме на този етап конвенцията да не да бъде внесена за ратификация. Но ние ще подкрепим, ще участваме в подготовката на тези промени в законите, които ще гарантират ефективни механизми за борба с насилието срещу жените”, каза още Деница Златева.", "date": "2018.01.07", "title": "Деница Златева, БСП: Европредседателството не може да бъде повод опозицията да си затваря очите"}
{"url": "http://www.focus-news.net/news/2018/01/07/2474440/faktormakedoniya-zoran-zaev-e-kategorichen-otstapkite-ot-makedoniya-i-gartsiya-sa-moralni-nyama-da-prodavam-nito-da-kupuvam-nishto.html", "text": "Министър-председателят на Македония Зоран Заев заяви в интервю пред македонска медия, че всички знаят, че правителството на страната иска да почете достойнството на своя народ и държава в процеса на преговорите за разрешаване на спора за името с Гърция, „но, ако не дай Боже, до края на юни той не бъде разрешен, тогава наместо Европа да дойде, ще трябва ние да доведем Европа тук“, предава македонското електронно издание „Фактор“.\r\nЗаев добави, че никой не го е молил да сменя имената на улиците или летището, но ако някой го поиска, той е готов да разговаря. По отношение на оптимизма за евроатлантическия път на Македония, премиерът заяви, че има ясни и строги критерии „и ако няма истински напредък, няма да можем да излъжем партньорите ни от ЕС, които искат да видят успешни реформи“.\r\nЩо се касае до спора за името с Гърция, македонският лидер смята, че засега успешно е реализирана само първата фаза, „в която посредникът Матю Нимиц ще седне с преговарящите от двете страни, за да провери дали те наистина са готови  да вървят към разрешаване на проблема“. Той добави, че още не е време да се правят генерални изводи, но очаква честите срещи да доведат до решаване на въпроса.\r\nЗаев е на мнение, че преговорният процес за името „не е печелене на време или отлагане“ и че периодът до края на първата половина на годината, трябва да бъде използван за намиране на решение. Що се отнася до „довеждането на Европа“ в Македония, Заев има намерение да наложи изцяло европейските ценности, независимо дали страната е членка на ЕС, или не.\r\nНа твърдението, в което мнозина македонци вярват, че ако се стигне до решаване на въпроса за името, „Заев ще ги продаде“, премиерът отговори: „Ще докажа моят патриотичен принос към държавата, всичко, което имам е в Македония, всичко което научих е любов към моя народ и към моята държава. Аз съм напълно наясно, че патриотизмът е бъдещето на Македония... Затова нямам намерение нито да продавам, нито да купувам нещо“.\r\nПремиерът е категоричен, че трябва да се проведе референдум по въпроса за името. Попитан на какви компромиси е готова Македония, Заев отговори: „До там, докъдето ще има ползи за Македония и докъдето Гърция направи компромис. И двете страни трябва да направят отстъпки по този въпрос и по този начин да създадат предпоставки да се видят като партньори под европейското знаме“.\r\nПревод и редакция:", "date": "2018.01.07", "title": "„Фактор“(Македония): Зоран Заев е категоричен: Отстъпките от Македония и Гърция са морални, няма да продавам, нито да купувам нищо"}
{"url": "http://www.focus-news.net/news/2018/01/07/2474441/premierat-na-turtsiya-binali-yaldaram-sledvame-tselta-si-za-chlenstvo-v-es-i-predsedatelstvoto-na-balgariya-shte-uskori-tozi-protses.html", "text": "Турция с решителност проследява целта за членство в ЕС и това е един въпрос, който в председателството на България на ЕС ще даде възможност за нови сътрудничества в това отношение и ще ускори този процес. Това каза министър-председателят на Република Турция Бинали Йълдъръм по време на откриването на реставрираната църква „Св. Стефан“ в Истанбул, предаде репортер на Агенция „Фокус“.  Според него днес в Европа по отношение на религиозните вярвания няма необходимата толерантност и все повече се отстъпва място на чувствата, които разедидиняват. „Разединяването между религиите се увеличава в Близкия изток. От хиляди години насам живеят хора от различни религии и те се превръщат в цели заради своите религиозни убеждения. Всички тези тенденции се превръщат в ислямофобия, нетърпимост към исляма и все по-голям национализъм. В западните страни за съжаление това става все по-видно в днешно време“, каза той. Йълдъръм изрази съжаление, че  толерантността предава своето място на негативните емоции. Той обърна внимание, че с откриването на реставрирания храм „Св. Стефан“ в Истанбул посланието, което ще дадат на целия свят ще бъде много смислено. Министър-председателят на Турция посочи, че днес не се дава живот просто на едно историческо наследство,  а се дава философско изражение и послание за толерантност. „Надявам се това послание за толератност да бъде добре разбрано. По този повод това реставрирането на това произведение и откриването му за гражданите, е нещо, на което присъства и положи страшно много усилия нашият президент и също така общината на Истанбул. Благодарение на всички тези усилия днес откриваме това произведение, начело с фирмата, която извърши реставрацията. Искам да благодаря на всеки, който положи усилия в това отношение“, каза Йълдъръм.  Премиерът на Турция обърна внимание, че между турския и българския народ има добросъседски взаимоотношения и исторически връзки. „От векове насам до днес стигат тези човешки и културни взаимоотношения и ние допринасяме с много изражения за тях.  Българските граждани с турски произход имат много голяма роля, която не може да бъде пренебрегната. В същото време турските граждани с български произход имат също много голяма роля за тези взаимоотношения. С приятелския мост, който създават те, нашите отношения се развиват в положителна насока. Днес като приятелски, исторически страни, ние осъществяваме регионално сътрудничество и подкрепа“, каза министър-председателят на Република Турция.\r\nЦветилена СИМЕОНОВА", "date": "2018.01.07", "title": "Премиерът на Турция Бинали Йълдъръм: Следваме целта си за членство в ЕС и председателството на България ще ускори този процес"}
{"url": "http://www.focus-news.net/news/2018/01/07/2474442/ivan-dukov-istoricheski-muzey-asenovgrad-2017-godina-belezhi-uvelichenie-na-posetitelite-i-v-trite-muzeyni-sgradi.html", "text": "През 2017 година се регистрира увеличение на посетителите и в трите музейни сгради на Исторически музей – Асеновград. Това каза за Радио „Фокус“ – Пловдив директорът на музея Иван Дуков. По думите му данните за посещаемост са приблизителни, тъй като все още статистиката се обработва, но категорично може да се твърди, че интересът на посетителите към музея се засилва. „Това, което на мен ми прави впечатление е, че освен посещенията при конкретни събития, се увеличава броят на хората, които просто искат да влязат и да разгледат самите експозиции в нашите музейни сгради. Това е важно за нас, тъй като показва, че трудът на колегите се оценява“, коментира Дуков. Той изказа благодарност към колегите си от колектива на Исторически музей – Асеновград, които за изминалата година са положили огромни усилия, за да бъдат постигнати заложените цели и да се направят много неща, извън планираните събития. \r\n„В резултат на засилената работа се е увеличил интересът на посетителите към в музейните сгради, също на хората, които искат да участват в Музейната школа. Вече имаме няколко реализирани концерта  и то за кратко време. Направи ми впечатление, че залите в Старинното училище „Св. Георги“ не успяха да съберат дори и половината от публиката, желаеща да присъства на концерта. Въпреки това, хората изчакаха на удобни за тях места извън залите, за да слушат представянето на децата и на техните преподаватели“, каза още Дуков. Той посочи, че Музейната школа представя възстановки, стрелба с лък, сечене на средновековни монети, приложна археология, изработка на идолни пластики или керамични съдове от глина, също изработка на кукерски маски от различни материали. „Опитваме се да дадем на децата повече адекватна информация, свързана с нашето богато културно и фолклорно наследство“, подчерта Иван Дуков.\r\nТони МИХАЙЛОВ", "date": "2018.01.07", "title": "Иван Дуков, Исторически музей – Асеновград: 2017 година бележи увеличение на посетителите и в трите музейни сгради"}
{"url": "http://www.focus-news.net/news/2018/01/07/2474443/premierat-boyko-borisov-simvolikata-na-dneshniya-den-e-simvolika-kam-evropa-dlazhni-sme-da-napravim-otnosheniyata-s-turtsiya-takiva-kakvito-byaha-samo-predi-nyakolko-godini.html", "text": "Символиката на днешния ден е символика към Европа - през 2018г. сме длъжни да направим отношенията на ЕС и Турция такива, каквито бяха само преди няколко години. Ние сме макар и велика, малка държава, и въобще не си поставяме да играем някакъв съществен принос, но ако можем да помогнем в тази посока, разбира се, ще помогнем, защото аз съм убеден, че това е пътят. Това каза премиерът Бойко Борисов по време на официалното откриване на църквата „Св. Стефан“ в Истанбул, предаде репортер на Агенция „Фокус“. „Днес сме заедно не, за да спорим, не да се мразим, а зад гърба ни да има единственият в света такъв паметник на културата – такава прекрасна църква и нашата религия да бъде уважавана и всички ние, когато сме Истанбул, като туристи и гости, да можем да палим по една свещичка“, заяви Борисов. Той благодари на кмета на община Истанбул Мевлют Уйсал. По думите му е имало много процедури и разрешителни, за да се стигне до реставрацията на храма. „Той си изпълни напълно на думата си, за което му благодаря“, каза премиерът. \r\n„България от 1 януари е председател на Европейския съюз. България винаги се е старала да има перфектни отношения и с християнския, и с мюсюлманския свят. Виждаме, че в момента има тероризъм навсякъде и се бием навсякъде – мюсюлмани срещу християни, християни срещу християни, мюсюлмани срещу мюсюлмани. Но само заедно можем да преборим тероризма, това може да стане само при пълен обмен на информация. Така, както съдбата ни е поставила географски и политически - да живеем заедно и в мир, да се съобразяваме с другите“, коментира българския министър-председател.  „И днешният ден е такъв, че съм сигурен, че цяла Европа и Балканите ще видят как може в една мюсюлманска и една християнска държава етническата толерантност да е пример за подражание. В София на един кв. км, имаме християнски храм, джамия, католически храм и синагога. И живеем в мир. Обикновено смесените общности и изселниците се ползват за натиск и конфликт, но ние имаме редкия  шанс да направим така, че българските изселници и мюсюлманите в България да бъдат мост на приятелство, мост на сигурност – да гарантират сигурността на етническата толерантност. Така че символиката на днешния ден е символика към Европа. Турция е най-големият съсед на ЕС и с най-голяма армия в Европа. И ние сме длъжни през 2018 г. да направим отношенията на ЕС и Турция такива, каквито бяха само преди няколко години. Убеден съм, че това е пътят, затова България ще направи каквото може. 2017 г. беше трудна, но пожелавам на турския народ 2018-та да бъде по-добра и пълна с просперитет“, заяви още премиерът Борисов.\r\nЦветилена СИМЕОНОВА", "date": "2018.01.07", "title": "Премиерът Бойко Борисов: Символиката на днешния ден е символика към Европа -  длъжни сме да направим отношенията с Турция такива, каквито бяха само преди няколко години"}
{"url": "http://www.focus-news.net/news/2018/01/07/2474444/tv-novamakedoniya-na-21-yanuari-solun-shte-gori-gratski-natsionalisti-shte-branyat-makedoniya.html", "text": "Гръцки сдружения, събиращи подписи терминът „Македония“ да не бъде включван в името на бившата югорепублика, организират протест в Солун на 21 януари чрез социалните мрежи. На него ще протестират активисти, които смятат, че терминът „Македония“ принадлежи на Гърция ,предава електронното издание „ТВ Нова“.\r\nДемонстрациите на гръцките националисти идват в момент, когато двете страни се надяват да разрешат този повече от двадесетгодишен спор. В началото на деветдесетте, спонтанни протести в Солун, доведоха до „македонизация“ на региона, който преди това се наричаше Северна Гърция.\r\nПревод и редакция:", "date": "2018.01.07", "title": "“ТВ Нова“(Македония): На 21 януари Солун ще гори: Гръцки националисти ще бранят „Македония“"}
{"url": "http://www.focus-news.net/news/2018/01/07/2474445/mevlyut-uysal-kmet-na-istanbul-s-otkrivaneto-na-zhelyaznata-tsarkva-sv-stefan-izpalnyavame-svoyata-otgovornost-i-shte-dadem-smisleno-poslanie-kam-tseliya-svyat.html", "text": "С откриването на желязната църква „Св. Стефан“ изпълняваме своята отговорност и ще дадем смислено послание към целия свят. Това каза кметът на Истанбул Мевлют Уйсал по време на откриването на реставрираната църква „Св. Стефан“ в Истанбул, предаде репортер на Агенция „Фокус“.  „Искам да ви поздравя с уважение и с обич. Всички религии живеят заедно тук в този град, където религиозните убеждения се изпълняват свободно.  Истанбул от векове насам е люлка на цивилизациите. Истанбул все още със своите църкви, джамии, синагоги, продължава да съществува. С уважението към религиите е много важно и да съхраняваме храмовете и историческите сгради. Трябва да съхраняваме своето исторически и културно наследство“, каза Мевлют Уйсал.\r\nЦветилена СИМЕОНОВА", "date": "2018.01.07", "title": "Мевлют Уйсал, кмет на Истанбул: С откриването на желязната църква „Св. Стефан“ изпълняваме своята отговорност и ще дадем смислено послание към целия свят"}
{"url": "http://www.focus-news.net/news/2018/01/07/2474446/reuters-angela-merkel-e-optimist-predi-nachaloto-na-predvaritelnite-razgovori-s-gsdp.html", "text": "Канцлерът на Германия Ангела Меркел заяви в неделя, че е „оптимист“, преди началото на предварителните преговори с Германската социалдемократическа партия (ГСДП), чийто лидер Мартин Шулц разкри, че партията му няма да поставя „червени линии“ в началото на дискусиите, предава Reuters.\r\nСъюза (ХДС/ХСС) на Меркел и ГСДП ще водят предварителни разговори в течение на следващите пет дни, за да видят дали има предпоставки за възобновяване на „голямата коалиция“, управлявала Германия през последните осем години.\r\nХорст Зеехофер, лидер на Християнсоциалния съюз (ХСС) – заяви, че отива на разговорите в „приповдигнат дух“ и подчерта, че партиите трябва да стигнат до споразумение.\r\nПревод и редакция:", "date": "2018.01.07", "title": "Reuters: Ангела Меркел е оптимист преди началото на предварителните разговори с ГСДП"}
{"url": "http://www.focus-news.net/news/2018/01/07/2474447/protothema-nay-golemiyat-dostavchik-na-petrol-v-makedoniya-zayavi-che-ima-nerazresheni-problemi-koito-sa-prechka-pred-investitsiite-v-stranata.html", "text": "Гръцката компания OKTA, която доставя 75% от петрола в Македония, излезе със съобщение, според което между нея и правителството на страната има неразрешени проблеми, които са пречка пред инвестициите в нефтопреносната мрежа на бившата югорепублика, пише гръцкото издание Protothema.\r\nПървият проблем е свързан с петролопровода, вторият – с новия енергиен закон, а третия – със стратегическите резерви.\r\nКомпанията заяви, че петролопроводът, свързващ Скопие и Солун, не функционира от години и македонското правителство не се е свързало с ОКТА през последните 11 години, за да обсъдят въпроса.\r\nВторият, е новият енергиен закон, регулиращ единствено търговията с природен газ и енергия.\r\nСтратегическите резерви са още един проблем, защото ОКТА задържа голяма част от тях без да бъде компенсирана.\r\nГръцката енергийна компания доставя 75% от горивата в Македония и плаща около 250 милиона евро годишно под формата на данъци. От македонското министерство на икономиката обявиха, че скоро ще се срещнат с представители на компанията, за да изслушат претенциите им.\r\nПревод и редакция:", "date": "2018.01.07", "title": "Protothema: Най-големият доставчик на петрол в Македония заяви, че има неразрешени проблеми, които са пречка пред инвестициите в страната"}
{"url": "http://www.focus-news.net/news/2018/01/07/2474448/pazardzhik-tsarkvata-sveti-yoan-predtecha-v-bratsigovo-ima-nay-golyamata-kambanariya-na-balkanskiya-poluostrov.html", "text": "Църквата Свети „Йоан Предтеча“ в Брацигово е призната за християнския храм с най-голямата камбанария на Балканския полуостров, съобщи за Радио „Фокус“ – Пазарджик Йорданка Василева, уредник на историческия музей в Брацигово. Изграждането на църквата е започнато през 1832 г. и е завършено през 1833 г. от първомайстор Атанас - Насе Гърнето. „Сградата представлява една от много рядко срещащите се църкви с два купола. За по-добра акустика по вътрешните стени са вградени стомни и гърнета, от което произлиза и името на майстора на църквата. Разпределението и вътрешните пропорции са оразмерени учудващо точно. Външната архитектура на църквата говори за нейните строители като за оформени творци. Иконостасът на църквата и владишкият трон са изработени от майстори на Тревненската дърворезбарска школа“, уточни Василева. Тя каза също, че  ярък пример за майсторството на Брациговските строители, е построяването на най-високата камбанария на Балканския полуостров в периода 1884-1886 година от Иван Драгов. Цялата височина на камбанарията е над 28 метра. Камбанарията е оборудвана с две камбани и часовник.\r\nАлбена ЖИЛЕКОВА", "date": "2018.01.07", "title": "Пазарджик: Църквата Свети „Йоан Предтеча“ в Брацигово има най-голямата камбанария на Балканския полуостров"}
{"url": "http://www.focus-news.net/news/2018/01/07/2474449/nsi-363-288-sa-imennitsite-v-stranata-na-ivanovden.html", "text": "363 288 са именниците в страната на Ивановден. Това сочи справка на сайта на Националния статистически институт (НСИ).  233 342 от тях са мъже, а 129 946 - жени. Според данните на НСИ името Иван носят 154 069 души у нас, а 58 578 са дами се казват Иванка.", "date": "2018.01.07", "title": "НСИ: 363 288 са именниците в страната на Ивановден"}
{"url": "http://www.focus-news.net/news/2018/01/07/2474450/tass-spored-informatsiya-na-mediite-mahmud-ahmadinedzhad-e-zadarzhan-za-podkrepa-za-protestite-v-iran.html", "text": "Бившият президент на Иран Махмуд Ахмадинеджад е задържан за подкрепа за антиправителствените протести, които се разразиха в близкоизточната страна. Тази информация бе споделена в събота от изданието Al-Quds al-Arabi, което се позовава на източници от Техеран, предава ТАСС.\r\nСпоред версията на изданието, Ахмадинеджад е задържан със санкцията на Върховния водач и върховен лидер на Ислямската република аятолах Али Хаменеи по време на посещението си в град Ширяз. Причината, както твърди вестникът, са станали изявленията му в подкрепа на антиправителствените протести, които в Техеран разглеждат като призив за „разпалване на безредици“.\r\nКакто пише Al-Quds al-Arabi, бившият президент, в изказване пред демонстранти в град Бушере, южен Иран, минали1я четвъртък, е заявил, че „някои от действащите чиновници са се изолирали от проблемите на хората и не знаят нищо за реалната ситуация в обществото“. Той също е подчертал, че „хората са недоволни от това правителство (начело с президента Хасан Роухани)“, обвинявайки го в монопол над властта и ресурсите.\r\nВсе още няма официален коментар от Техеран по въпроса.\r\nПревод и редакция:", "date": "2018.01.07", "title": "ТАСС: Според информация на медиите, Махмуд Ахмадинеджад е задържан за подкрепа за протестите в Иран"}
{"url": "http://www.focus-news.net/news/2018/01/07/2474451/prezidentat-na-turtsiya-redzhep-erdogan-loshite-spomeni-ot-istoriyata-ne-bi-tryabvalo-da-hvarlyat-syanka-varhu-nadezhdata-i-vazmozhnostta-da-zhiveem-zaedno.html", "text": "Вярваме, че общият проект за реставрация на църквата „Св. Стефан” в Истанбул, който осъществихме заедно с българските власти, ще бъде пример и вдъхновение и за други проекти. Това каза по време на официалното откриване на реставрираната църква „Св. Стефан” в Истанбул президентът на Турция Реджеп Ердоган, предаде репортер на Агенция „Фокус”. Ердоган отбеляза в словото си, че днешното събитие е много важно послание към международната общност в контекста на българското европредседателство. „С това Истанбул показва, че различните религии и култури живеят заедно в този град и още един път ние показваме това на целия свят”, подчерта турския президент. По думите му църквата „Св. Стефан” е храм на българската общност в Истанбул, освен това тя дава принос и за красотата града и неговото богатството. Той отбеляза, че реставрацията е била продължителна и трудна, а разходите средства са в размер на около 15 млн лири. В същото време екипът е проявил голям професионализъм и чувствителност.\r\n„По местата, които са завладявали нашите деди, първо са осигурявани сигурност за храмовете и за религиозните обекти. Вие сте свободни да изпълнявате своите религиозни убеждения и ние ще ви защитаваме”, посочи Ердоган. Той допълни, че начело с Фатих Султан Мехмед прадедите им са проявявали чувствителност към толерантността и признаването на религиозните убеждения и има исторически доказателства за това. „Лошите спомени от историята не би трябвало да хвърлят сянка върху надеждата и възможността да живеем заедно. Затова ние смятаме, че трябва да има обединение. Това е и нашето отношение към всичките религии”, подчерта турският президент. В тази връзка той посочи, че се опитват да поддържат храмовете на всички религии в страната им. През последните 15 години Турция е реставрирала много обекти както в страната си, така и на Балканите, Близкия Изток, Северна Африка, Средна Азия, Мала Азия и Източна Африка. Това са над 5 000 обекти, чиито реставрации са осъществени с подкрепата на Турция, посочи Ердоган и допълни: „Съхраняването на тези обекти е наша отговорност към бъдещите поколения”. \r\nТой заяви, че по време на Османската империя на територията на България са изградени много исторически и културни обекти, които имат нужда от реставрация. „В София има единствена джамия, отворена за служба. Разбрах, че реставрацията на джамията, която е с 450-годишно минало, вече е приключила. За мен ще бъде удоволствие заедно да открием приключването на реставрацията й. Готови сме да споделим опита си със България по отношение на реставрациите”, каза още президентът на Турция Реджеп Ердоган.\r\nЦветилена СИМЕОНОВА", "date": "2018.01.07", "title": "Президентът на Турция Реджеп Ердоган: Лошите спомени от историята не би трябвало да хвърлят сянка върху надеждата и възможността да живеем заедно"}
{"url": "http://www.focus-news.net/news/2018/01/07/2474452/sofiyska-voda-vremenno-shte-prekasne-vodosnabdyavaneto-v-chast-ot-s-kazichene-na-8-yanuari.html", "text": "„Софийска вода” временно ще прекъсне водоснабдяването в част от с. Казичене на 8 януари, съобщиха от пресцентъра на дружеството. В понеделник във връзка с подмяна на пожарен хидрант на ул. „Георги Бенковски” в с. Казичене се налага спиране на водоподаването от 09.30 до 15.30 часа на клиентите на „Софийска вода”, живеещи по ул. „Георги Бенковски“ от ул. „Младост“ до ул. „Околовръстна“ и ж.п. гара Казичане. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Бенковски“ ъгъла с ул. „Околовръстна“.", "date": "2018.01.07", "title": "„Софийска вода” временно ще прекъсне водоснабдяването в част от с. Казичене на 8 януари"}
{"url": "http://www.focus-news.net/news/2018/01/07/2474453/dots-petya-bankova-ivanovden-e-narichan-zhenski-voditsi-zaradi-povishenata-obredna-rolya-na-zhenite-na-praznika.html", "text": "Ивановден е наричан „женски водици“ заради повишената обредна роля на жените на празника. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ по повод Ивановден. „Според Димитър Маринов това название е било широко разпространено в Прилеп. По всяка вероятност названието „женски водици“ е свързано и с повишената обредна роля, която имат жените на този празник, за разлика от предишния ден – Йордановден, Богоявление, когато мъжете са тези, които са натоварени с обредни функции“, каза доц. Банкова. По думите й наред с това в миналото е съществувал обичай на този ден по къщите да обикалят девойки, наречени „водичарки“, като една от тях е била обличана в невестински дрехи. „За благодарност за техните песни и благословии стопаните са приготвяли дарове – нещо за хапване и по някоя пара“, допълни етнологът. По думите й по традиция на този ден се къпят сгодените моми и ергени, булките и младоженците, които са се венчали през предишната година. „Добре е това да става на открито, на реката или на извора като е трябвало водата да е бистра, чиста, студена. Ритуалът се извършва от кума или девера, като в отплата за тяхната благословия те получават дарове – домашно тъкани кърпи, плетени чорапи и други изделия“, допълни доц. Банкова. \r\nДеница КИТАНОВА", "date": "2018.01.07", "title": "Доц. Петя Банкова: Ивановден е наричан „женски водици“ заради повишената обредна роля на жените на празника"}
{"url": "http://www.focus-news.net/news/2018/01/07/2474454/plovdiv-vmz-sopot-shte-se-izvarshi-kontrolirano-unishtozhavane-na-brakuvani-boepripasi-i-drugi-vzrivni-materiali-na-8-yanuari.html", "text": "На 8 януари ще се извърши контролирано унищожаване на бракувани боеприпаси и други взривни материали при полигон „Анево” на ВМЗ – Сопот. Това съобщиха за Радио „Фокус” – Пловдив от ръководството на ВМЗ – Сопот. Боеприпасите и взривните материали са отпаднали от производствения процес на дружеството.\r\nСъгласно действащото законодателство и нормативните документи, оперативното ръководство на ВМЗ е уведомило предварително съответните институции в населените места в района на полигон „Анево”. От дружеството уверяват жителите на съответните близки населени места, че няма причина за безпокойство.\r\nТони МИХАЙЛОВ", "date": "2018.01.07", "title": "Пловдив: ВМЗ – Сопот ще се извърши контролирано унищожаване на бракувани боеприпаси и други взривни материали на 8 януари"}
{"url": "http://www.focus-news.net/news/2018/01/07/2474455/srabskiyat-partiarh-iriney-kosovo-e-nashiyat-erusalim.html", "text": "Сръбският партиарх Ириней призова вярващите да бъдат с душата и сърцето си със сръбския народ на Косово и Метохия, предава сръбската информационна агенция Tanjug.\r\nИриней призова миряните да не забравят, че Косово и Метохия са сръбския Ерусалим и свещена земя и да не забравят, че хората, населяващи този район, живеят в изключително тежки условия.\r\nПревод и редакция:", "date": "2018.01.07", "title": "Сръбският партиарх Ириней: Косово е нашият Ерусалим"}
{"url": "http://www.focus-news.net/news/2018/01/07/2474456/blagoevgrad-kmetat-d-r-atanas-kambitov-postavi-nachaloto-na-kukerski-festival-2018.html", "text": "Кметът д-р Атанас Камбитов постави началото на „Кукерски фестивал” 2018, предаде репортер на Радио „Фокус“- Пирин.  Първи дефилираха кукерите от кв. „Грамада” – I група , втори са участниците от село Зелен Дол. След тях са кв. \"Грамада\" - втора група, III квартал, Лешко. I квартал, село Изгрев, село Покровник, кв. „Струмско“. село Логодаж. Село Падеш, квартал „Плажа“ и Предел махала. Участниците в групите са над 30 души, като редица са най-малките участници, които  се представят. Групите, заявили желание да се включат в дефилето тази година са 13. Времето, което всяка група има за представяне пред журито и публиката, е 15 минути. Награждаването ще се проведе около 14.00 часа пред аптека „Санита“. Ще бъдат отличени групи в категориите „Най-малък кукер”,  „Придържане към традициите”, „Масовост”, „Иновации”, „Най-добра маска и костюм”, „Артистичност”, „Най-добра композиция”, „Най-добра мечкарска група”, „Най-артистични старци” и „Най-колоритна младоженска двойка”. Заради провеждащия се \"Кукерски фестивал\" 2018 е спряно  движението по булевард „ „Св. св. Кирил и Методий”. \r\nЛора КАЛЧЕВА", "date": "2018.01.07", "title": "Благоевград: Кметът д-р Атанас Камбитов постави началото на „Кукерски фестивал” 2018"}
{"url": "http://www.focus-news.net/news/2018/01/07/2474457/predsedatelyat-na-narodnoto-sabranie-tsveta-karayancheva-shte-uchastva-v-chestvaniyata-po-povod-140-ata-godishnina-ot-osvobozhdenieto-na-kazanlak.html", "text": "Председателят на Народното събрание Цвета Караянчева ще участва на 8 януари 2018 г. в честванията по повод 140-ата годишнина от Освобождението на град Казанлък, съобщиха от пресцентъра на Народното събрание. В 17.00 часа председателят на парламента ще присъства на тържествената заря-проверка и ще произнесе слово. Преди това Цвета Караянчева ще приеме строя и ще поздрави почетния караул от представителни части на 61-ва Стрямска механизирана бригада.", "date": "2018.01.07", "title": "Председателят на Народното събрание Цвета Караянчева ще участва в честванията по повод 140-ата годишнина от Освобождението на Казанлък"}
{"url": "http://www.focus-news.net/news/2018/01/07/2474458/tass-iran-razblokira-napalno-dostapa-do-telegram.html", "text": "Иранските власти са разблокирали напълно достъпа до чата Telegram, въведен на фона на антиправителствените протести в градовете на Ислямската република. Това съобщи иранската агенция Fars, предава ТАСС.\r\nСъгласно информацията, достъпът към социалните мрежи Instagram и Telegram е открит за ползвателите след премахването на временните ограничения, въведени по решение на Висшия съвет по национална сигурност на Иран на 31 декември.\r\nПревод и редакция:", "date": "2018.01.07", "title": "ТАСС: Иран разблокира напълно достъпа до Telegram"}
{"url": "http://www.focus-news.net/news/2018/01/07/2474459/veliko-tarnovo-nad-2-200-dushi-praznuvat-imen-den-na-ivanovden-v-obshtina-gorna-oryahovitsa.html", "text": "Над 2 200 души празнуват имен ден в община Горна Оряховица днес. В региона няма селище, в което да няма именник, а мъжете, кръстени с името Иван, са 1 226. Това съобщиха за Радио „Фокус” – Велико Търново от Община Горна Оряховица. Най-много Ивановци има в общинския център – 847, а най-малко в село Паисий. Жените, носещи името Иванка в Горна Оряховица, са 317, а отново в село Паисий няма нито една. Общо празнуващите дами днес са 500. От тях 188 са кръстени с името Ваня, 122 са Йоаните, а мъжете с името Йоан – 29.\r\nИмен ден на 7 януари има и Калоян, като в община Горна Оряховица има 83-ма празнуващи.\r\nГорнооряховчани са и най-възрастният и най-младият именик в общината. Това са 93-годишният Иван Сираков и малкият Иван Пъргавелов, който е само на три месеца.\r\nНа Ивановден празнуват още Йовко, Йовка, Ивайло, Ивайла, Жана, Иво, Ивона, Яна, Йото, Ванина, Ивета, Ивелин, Ивелина и още много други.\r\nЛуиза ТРАНЧЕВА", "date": "2018.01.07", "title": "Велико Търново: Над 2 200 души празнуват имен ден на Ивановден в община Горна Оряховица"}
{"url": "http://www.focus-news.net/news/2018/01/07/2474460/adelina-stefanova-hram-vavedenie-bogorodichno-na-vremeto-na-ivanovden-ritualat-po-kapaneto-se-e-izvarshval-i-za-upravnitsite.html", "text": "Паметта на Йоан Кръстител се чества няколко пъти в годината, но най-тържествено е честването на 7 януари. Това каза за Радио „Фокус” – Пирин Аделина Стефанова, уредник в храм „Въведение Богородично” в Благоевград. Тя посочи, че този ден е част от богатия на празници януарски цикъл. „Обредното къпане за здраве на Йордановден продължава и на Ивановден. В някои райони на страната то дори е по-характерно за този ден, като се разширява кръга на окъпаните. Освен младоженци и ергените, се къпят момите и именниците. Обредното къпане включва и размяна на подаръци, както и гостуване в именниците. Къпали са се на времето и управниците. По време на робството са се къпали бейовете и пашите. Някои от властниците са се откупвали с пари, а парите по-късно са използвали за общата трапеза“, допълни Стефанова. \r\nСпоред народните вярвания, ако на Ивановден времето е студено, ще има добра реколта; ако няма лед, лятото не ще е здраво, ще има болести по хората и добитъка; ако по сливите има скреж, ще има много плод; че колкото по-студено е на Ивановден, толкова по-горещо ще бъде на Петровден. Стефанова отбеляза, че светецът е покровител на кумството и на побратимството. „Ето защо на днешния ден продължаваме с кръщенията и побратимяванията. Кумците носят краваи, месо и вино на кръстниците. В някои райони на страната коледарите отвеждат тържествено водителя си, наричан „цар“ на чешмата, за да го изкъпят отново. На трапезата трябва да има варено жито, фасул, ошав, баница, кървавица, луканка, свински ребърца със зеле и всичко, което сме произвели през този ден. Важно е да почерпим за здраве, може да не е много, но е важно да бъде от сърце”, каза още тя.\r\nЛора КАЛЧЕВА", "date": "2018.01.07", "title": "Аделина Стефанова, храм „Въведение Богородично”: На времето на Ивановден ритуалът по къпането се е извършвал и за управниците"}
{"url": "http://www.focus-news.net/news/2018/01/07/2474461/reuters-irak-zapochva-da-iznasya-petrol-ot-kirkuk-do-kraya-na-yanuari.html", "text": "Министърът на петрола на Ирак Джабар ал Луаиби заяви пред репортерите в неделя, че страната ще започне да изнася нефт от находищата край Киркук към Иран до края на януари, предава Reuters.\r\nПървоначално, по около 30 хиляди барела дневно ще бъдат пренасяни с цистерни до рафинерията в иранския град Керманшах, заяви иракският политик. „Ако даде Господ, ще започнем да изнасяме преди края на този месец“, добави той.\r\nПрез декември, Луаиби съобщи, че Иран и Ирак са се разбрали да разменят по около 60 хиляди барела суров петрол дневно, като нефта от Киркук ще бъде изнасян в Иран, а Ислямската република ще доставя суровина в рафинериите, намиращи се в южната част на Ирак.\r\nОт агенцията припомнят, че продажбата на петрол от находищата край Киркук беше преустановена, след като силите за сигурност на Ирак поеха контрола над областта от кюрдите през октомври м.г.\r\nПревод и редакция:", "date": "2018.01.07", "title": "Reuters: Ирак започва да изнася петрол от Киркук до края на януари"}
{"url": "http://www.focus-news.net/news/2018/01/07/2474462/blagoevgrad-politseyski-patrul-s-blagoevgradska-registratsiya-8979-e-razpolozhen-na-glaven-pat-e-79-v-rayona-na-selo-ploski.html", "text": "Полицейски патрул с благоевградска регистрация 8979 е разположен на главен път E-79 в района на село Плоски, предаде репортер на Агенция „Фокус“. Слаб е трафикът по път Е-79. Повечето пътуващи автомобили са с гръцка регистрация и се движат в посока ГКПП- Кулата.", "date": "2018.01.07", "title": "Благоевград: Полицейски патрул с благоевградска регистрация 8979 е разположен на главен път E-79 в района на село Плоски"}
{"url": "http://www.focus-news.net/news/2018/01/07/2474463/prof-todor-galunov-politolog-bitkata-mezhdu-prezidentskata-institutsiya-i-pravitelstvoto-shte-prodalzhi-i-prez-2018-godina.html", "text": "Битката между президентската институция и правителството ще продължи и през 2018 година. Това заяви пред Радио „Фокус” – Велико Търново политологът проф. Тодор Галунов. Той коментира, че тя до голяма степен се възприема като фактор за бъдещето развитие на България. „Ако президентът Румен Радев надделее в нея, той безспорно ще наклони везните в посока БСП. Ако премиерът Бойко Борисов продължи така да държи нещата в своите ръце, до голяма степен ГЕРБ ще запази стабилното си положение в управлението”, обобщи политологът. \r\nТой уточни, че битката може да се конкретизира и като личностна. „Това е така, защото премиерът и президентът си имат своите политически амбиции, които колкото и да съвпадат с партиите, с които се асоциират, на моменти са и лични амбиции от гледна точка на влиянието в държавата. Тази битка няма как да не се отрази и на партиите. Това сякаш е по-силно при Борисов, защото при него покачването или намаляването на рейтинга се отразява на партията, докато Радев се асоциира косвено с БСП. Той не е част от партийния екип, той е подкрепен, но не е активен член”, обясни проф. Галунов. Това, по думите му, се е затвърдило и на президентските, и на парламентарните избори, тъй като първите са спечелени по-скоро от Радев като личност, а вторите – загубени от БСП като партия.\r\nЛуиза ТРАНЧЕВА", "date": "2018.01.07", "title": "Проф. Тодор Галунов, политолог: Битката между президентската институция и правителството ще продължи и през 2018 година"}
{"url": "http://www.focus-news.net/news/2018/01/07/2474464/radka-banyalieva-tsarkvata-sv-stefan-v-istanbul-nenaprazno-e-narechena-mayka-na-balgarskata-tsarkva-ot-neya-zapochva-borbata-za-tsarkovna-nezavisimost-na-balgarite.html", "text": "Църквата „Св. Стефан“ в Истанбул ненапразно е наречена „Майка на Българската църква“, тъй като от нея започва борбата за църковна независимост на българите – нещо, което те десетилетия наред са водили като успешна битка, която приключва с издаването на Фермана през 1870 г. и за постигането на който са вложили усилията си много видни общественици, търговци и интелигенти. Това каза Радка Банялиева – директор на Музея на авиацията в Крумово, в интервю за Агенция „Фокус“ по повод 120 години от издигането на българската църква „Св. Стефан“ в Истанбул и официалното ѝ откриване след цялостната реставрация. \r\nПо думите ѝ преди построяването на Желязната църква на нейно място е съществувала малка дървена църква, която е носила името „Св. Стефан“ и която е построена през 1849 г. в тогавашния Цариград. „Там живеят между 45 и 50 хил. българи, разпръснати в различни квартали, така че те нямали една българска църква, в която да се черкуват, а извършвали тези религиозни традиции в гръцките храмове. Идеята за създаване на българска църква е на Александър Екзарх, който дори се опитва да организира кампания по събиране на средства сред българските търговци и занаятчии, за да бъде построен такъв храм. За съжаление обаче, се оказва, че те нямат такива средства и не могат да съберат такава сума. Тогава, научил за това желание на българите, с тях се свърза Стефан Богориди – български княз, изключително близък до султанския двор, изключително начетен за времето си българин, - който прави един страхотен жест – подарява своя имот, който се намира в кв. „Фенер“, близо до Цариградската патриаршия, за построяването на храм“, обясни Банялиева и уточни, че този имот се е състоял от две каменни и една малка дървена постройка. \r\n„И чак след Освобождението Екзарх Йосиф, който получава подкрепата и на българското правителство, и финансова подкрепа от него, започва дейността по изграждането на голяма църква. Бил е организиран конкурс, който се печели от един арменски архитект, работещ в Цариград. И така той прави проект за изграждането на църквата. Най-интересното е, че самият архитект, когато е проучвал терена, е видял, че той не е особено здрав и не би издържал голяма каменна постройка. Тогава той се обръща към Екзарх Йосиф с предложението да бъде изградена една желязна разглобяема църква, така че ако теренът поддаде, тя да бъде разглобена и пренесена на ново място“, каза тя и обясни, че проектът е започнат от австрийската фирма „Вагнер“, която изработва отделните метални елементи. \r\nБанялиева уточни, че храмът е бил осветен на 8 септември 1898 г. „Така от 1898 г. досега - 2018 г., можем да направим сметка, че Желязната църква вече е на 120 години. И тя носи в себе си историческа памет на цяла една епоха на Възраждането, по време на която ненапразно Цариград е наричан най-големият български град“, каза още тя.\r\nЦветилена СИМЕОНОВА", "date": "2018.01.07", "title": "Радка Банялиева: Църквата „Св. Стефан“ в Истанбул ненапразно е наречена „Майка на Българската църква“ – от нея започва борбата за църковна независимост на българите"}
{"url": "http://www.focus-news.net/news/2018/01/07/2474465/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Турция Реджеп Таийп Ердоган ще преоткрие реставрираната 120-годишна българска църква в Истанбул на 7 януари. Според съобщението от пресслужбата на турското президентство, българският премиер Бойко Борисов също ще присъства на церемонията.\r\nПравославната църква, известна като Св. Стефан, се намира в историческия квартал Балат, край брега на Златния Рог.\r\nПрез последните 7 години тя бе подложена на цялостна реставрация чрез проект за съвместно финансиране между общинските власти на Истанбул и българското правителство. \r\nВ изказване пред Anadolu Agency в навечерието на визитата си, българският премиер Бойко Борисов заяви, че преоткриването на Българската \"Желязна\" църква е доказателство, че между християнските и мюсюлманските страни може да има приятелство, взаиморазбирателство и добра воля.\r\n„Мисля, че това се случи благодарение на добрата воля и общият дух, който се опитваме да изградим на Балканите“, заяви Борисов.\r\nОбщина Истанбул отдели за възстановяването на църквата 4 милиона долара, а българското правителство добави 253 хиляди долара.\r\nНа принципа на реципрочност, българското правителство даде позволение на Турция да ремонтира Петъчната джамия в Пловдив.\r\n***Министърът на петрола на Ирак Джабар ал Луаиби заяви пред репортерите в неделя, че страната ще започне да изнася нефт от находищата край Киркук към Иран до края на януари, предава Reuters.\r\nПървоначално, по около 30 хиляди барела дневно ще бъдат пренасяни с цистерни до рафинерията в иранския град Керманшах, заяви иракският политик. „Ако даде Господ, ще започнем да изнасяме преди края на този месец“, добави той.\r\nПрез декември, Луаиби съобщи, че Иран и Ирак са се разбрали да разменят по около 60 хиляди барела суров петрол дневно, като нефта от Киркук ще бъде изнасян в Иран, а Ислямската република ще доставя суровина в рафинериите, намиращи се в южната част на Ирак.\r\nОт агенцията припомнят, че продажбата на петрол от находищата край Киркук беше преустановена, след като силите за сигурност на Ирак поеха контрола над областта от кюрдите през октомври м.г.\r\n*** Канцлерът на Германия и председател на Християндемократическия съюз (ХДС) Ангела Меркел ще се срещне с председателя на сестринската си баварска партия Християнсоциален съюз (ХСС) Хорст Зеехофер и лидера на Германската социалдемократическа партия (ГСДП) Мартин Шулц, за да дадат началото на предварителните разговори за формиране на управляваща коалиция в страната. Това ще се случи в 10 часа местно време(11 часа българско) в столицата Берлин. Срещата ще се проведе в централата на социалдемократическата партия, като от всяка страна ще участват по 13 преговарящи. В неделя вечерта, лидерите на трите партии ще излязат с общо заявление за основните си искания.\r\nРазговорите идват повече от три месеца след парламентарните избори в Германия миналия септември, в които и трите партии регистрираха сериозно отстъпление от позициите си в сравнение с 2013 година, а дясно-популистката Алтернатива за Германия обра по-голямата част от мигриращите гласове.\r\nПървият опит на Ангела Меркел да състави коалиция – със Свободната демократическа партия (СвДП) и „Зелените“ – се провали в края на ноември, след като лидерът на СвДП Кристиян Линднер напусна преговорите.\r\nТова остави единствената опция за възобновяване на „голямата коалиция“ между Съюза (ХДС/ХСС) и ГСДП. Социалдемократите са наясно с това и се надяват да извлекат сериозни ползи, въпреки отслабената си преговорна позиция.\r\nРешението на Мартин Шулц да се съгласи на предварителни преговори със Съюза представлява обратен завой в политиката му. След като получиха исторически най-ниските 20,5% от гласовете на избирателите през септември, той настоя партията да не влиза в поредна коалиция с Меркел, но изникването на възможността това да се случи предизвика сериозни притеснения сред редовите последователи на партията за допълнителен отлив на гласоподаватели, ако коалицията стане факт.\r\nПреди разговорите, Шулц постави акцента върху три основни въпроса, които са проблематични за ХДС и особено за баварските му съюзници ХСС: задължителна държавна здравна застраховка за всички, реализиране на идеята за „Съединени европейски щати“ и позволяване на семействата на мигрантите да се присъединят към тях в Германия.\r\nСлед края на предварителните разговори, ГСДП ще проведе партийна конференция на 21 януари в град Бон, където ще се вземе решение дали да се продължи към официални коалиционни преговори. Но, дори и тогава, както Шулц обеща, 440-те хиляди члена на ГСДП ще могат да гласуват дали партията влезе в поредна „голяма коалиция“.\r\nДори и всички трудности пред формирането на управляваща коалиция да бъдат преодолени, новото правителство няма да е факт преди Великден (католическият Великден е на 1 април).\r\n*** Министър-председателят на Македония Зоран Заев заяви в интервю пред македонска медия, че всички знаят, че правителството на страната иска да почете достойнството на своя народ и държава в процеса на преговорите за разрешаване на спора за името с Гърция, „но, ако не дай Боже, до края на юни той не бъде разрешен, тогава наместо Европа да дойде, ще трябва ние да доведем Европа тук“.\r\nЗаев добави, че никой не го е молил да сменя имената на улиците или летището, но ако някой го поиска, той е готов да разговаря. По отношение на оптимизма за евроатлантическия път на Македония, премиерът заяви, че има ясни и строги критерии „и ако няма истински напредък, няма да можем да излъжем партньорите ни от ЕС, които искат да видят успешни реформи“.\r\nЩо се касае до спора за името с Гърция, македонският лидер смята, че засега успешно е реализирана само първата фаза, „в която посредникът Матю Нимиц ще седне с преговарящите от двете страни, за да провери дали те наистина са готови  да вървят към разрешаване на проблема“. Той добави, че още не е време да се правят генерални изводи, но очаква честите срещи да доведат до решаване на въпроса.\r\nЗаев е на мнение, че преговорният процес за името „не е печелене на време или отлагане“ и че периодът до края на първата половина на годината, трябва да бъде използван за намиране на решение. Що се отнася до „довеждането на Европа“ в Македония, Заев има намерение да наложи изцяло европейските ценности, независимо дали страната е членка на ЕС, или не.\r\nНа твърдението, в което мнозина македонци вярват, че ако се стигне до решаване на въпроса за името, „Заев ще ги продаде“, премиерът отговори: „Ще докажа моят патриотичен принос към държавата, всичко, което имам е в Македония, всичко което научих е любов към моя народ и към моята държава. Аз съм напълно наясно, че патриотизмът е бъдещето на Македония... Затова нямам намерение нито да продавам, нито да купувам нещо“.\r\nПремиерът е категоричен, че трябва да се проведе референдум по въпроса за името. Попитан на какви компромиси е готова Македония, Заев отговори: „До там, докъдето ще има ползи за Македония и докъдето Гърция направи компромис. И двете страни трябва да направят отстъпки по този въпрос и по този начин да създадат предпоставки да се видят като партньори под европейското знаме“.\r\n*** Танкер, пренасящ ирански петрол, се запали и предизвика нефтен разлив в Източнокитайско море в неделя, след като се сблъска с китайски товарен кораб.\r\nТанкерът „Санчи“, регистриран в Панама, се сблъска с китайския контейнероносец „Кристал“ на около 160 морски мили от Шанхай. 32 души от екипажа на танкера са изчезнали.\r\n„Санчи“ е пътувал от Иран към Южна Корея, като на борда му е имало 136 хиляди тона кондензат – ултра лек суров петрол. Това е еквивалентно на малко под 1 милион барела, или около 60 милиона долара.\r\n„В момента, Санчи гори и изпуска петрол. Вече се образува нефтено петно, а ние продължаваме с провеждането на спасителни операции“, заявиха от китайското Министерство на транспорта, добавяйки, че са изпратили три плавателни съда към мястото на инцидента. Южна Корея също е изпратила един спасителен кораб, както и един хеликоптер.\r\n***", "date": "2018.01.07", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/01/07/2474466/blagoevgrad-politseyski-patrul-sas-sofiyska-registratsiya-6388-snabden-s-radar-e-razpolozhen-sled-malkiya-tunel-na-kresnenskoto-defile-v-posoka-kulata.html", "text": "Полицейски патрул със софийска регистрация 6388, снабден с радар, е разположен след малкия тунел на Кресненското дефиле, в посока Кулата, предаде репортер на Агенция „Фокус“.", "date": "2018.01.07", "title": "Благоевград: Полицейски патрул със софийска регистрация 6388, снабден с радар, е разположен след малкия тунел на Кресненското дефиле, в посока Кулата"}
{"url": "http://www.focus-news.net/news/2018/01/07/2474467/mvr-prodalzhava-izdirvaneto-na-rosen-angelov-obvinen-za-ubiystvoto-na-shestima-dushi-v-novi-iskar.html", "text": "Продължава издирването на  Росен Ангелов, обвинен за убийството на шестима души в Нови Искър. Това съобщиха за Агенция „Фокус“ от пресцентъра на МВР. „Фокус“ припомня: \r\nНа 4 януари полицията обяви за общодържавно издирване 56-годишният Росен Желев Ангелов. По разпореждане на премиера Бойко Борисов в издирването му се включиха всички сили, включително и на Българската армия. 56-годишният мъж е задочно обвинен за убийството на шестима души в Нови Искър, извършено в новогодишната нощ. Има вероятност мъжът да е въоръжен и опасен. Хората, които имат информация за местонахождението на издирвания, могат да подават сигнали на тел. 112 или в най-близкото поделение на МВР при гарантирана анонимност. \r\nДеница КИТАНОВА", "date": "2018.01.07", "title": "МВР: Продължава издирването на Росен Ангелов, обвинен за убийството на шестима души в Нови Искър"}
{"url": "http://www.focus-news.net/news/2018/01/07/2474468/focus-krizata-vav-venetsuela-voennosluzheshtite-kontrolirat-dostapa-do-magazinite-za-hranitelni-stoki.html", "text": "След вълна от грабежи венецуелските военнослужещи контролират достъпа до магазините за хранителни стоки в няколко града на латиноамериканската държава и съблюдават за стойността на продуктите, пише германското издание Focus.\r\nВ отговор на девалвацията на националната валута властите наредиха на 26 вериги да намалят цените за някои от основните стоки, които бяха повишени поради инфлацията - най-високата в света. Тъй като месечната минимална работна заплата падна до стойност от само няколко евро, гражданите получават все по-малко и по-малко, което в крайна сметка доведе до серия грабежи и протести в страната.Тереза Герова", "date": "2018.01.07", "title": "Focus: Кризата във Венецуела – военнослужещите контролират достъпа до магазините за хранителни стоки"}
{"url": "http://www.focus-news.net/news/2018/01/07/2474469/faz-parlamentat-na-iran-zasedava-izvanredno-za-protestite-v-stranata.html", "text": "Парламентът на Иран провежда извънредно заседание, посветено на ситуацията в страната след вълната от протести, в резултат на които загинаха над 20 души, а повече от хиляда други бяха арестувани, пише германският национален ежедневник Die Frankfurtet Allgemeine Zeitung.\r\nНа специална сесия иранският парламент започна разследване на неотдавнашните размирици в страната и причините за тях. \r\nСрещата, на която според държавните медии присъства и министърът на вътрешните работи, шефът на разузнаването и секретарят на Съвета за сигурност, се провежда при затворени врати. Очаква се в следобедните часове да бъде публикувано прессъобщение с резултатите от гласуването. Тереза Герова", "date": "2018.01.07", "title": "FAZ: Парламентът на Иран заседава извънредно за протестите в страната"}
{"url": "http://www.focus-news.net/news/2018/01/07/2474470/kmetat-na-dimitrovgrad-ivo-dimov-prez-2018-g-prodalzhavame-da-modernizirame-infrastrukturata.html", "text": "През 2018 г. продължаваме да модернизираме инфраструктурата. Това каза кметът на Димитровград Иво Димов в интервю за Агенция \"Фокус\" за изминалата 2017 г. и плановете на Общината през настоящата година. Той поясни, че съвместно с държавата общината ще инвестира в подобряване на републиканската пътна мрежа. \"Тази година се надявам да завършим ремонта по пътя III-663 Чирпан-Симеоновград, които осигурява една от важните ни транспортни свързаности. Предстои ни много работа. Ще продължа да работя за това Димитровград да бъде добро място за инвестиции и бизнес\", заяви Димов. Кметът на Димитровград отчете, че през 2017 г. общината е работила по няколко мащабни инфраструктурни проекта. \"Напълно обновихме градския център, ремонтирахме спортната зала в града и я превърнахме в едно съвременно многофункционално съоръжение, в което можем да посрещаме международни спортни и културни събития. Модернизираме базата на най-големите ни училища и детски градини. Като цяло подобряваме инфраструктурата\", заяви кметът Иво Димов.\r\nДеница КИТАНОВА", "date": "2018.01.07", "title": "Кметът на Димитровград Иво Димов: През 2018 г. продължаваме да модернизираме инфраструктурата"}
{"url": "http://www.focus-news.net/news/2018/01/07/2474471/plovdiv-obrazuvano-e-dosadebno-proizvodstvo-vav-vrazka-sas-smartta-na-13-godishnoto-momche-koeto-padna-ot-skala-kray-patya-asenovgrad-bachkovo.html", "text": "Районна прокуратура – Асеновград е образувала досъдебно производство във връзка със смъртта на 13-годишното момче, което падна от скала край пътя Асеновград – Бачково. Това съобщиха за Радио „Фокус” – Пловдив от пресцентъра на прокуратурата. Извършен е оглед на мястото на инцидента, разпитани са свидетели и ще бъдат назначени експертизи.„Фокус” припомня:\r\nВ 13.40 часа на 6 януари е подаден сигнал за паднал човек на пътното платно по направлението Асеновград-Бачково, край разклон за Асенова крепост. На място е установено, че е паднало 13-годишно момче. То бе откарано в болница със сериозни наранявания и в шоково състояние. Въпреки усилията на лекарите, малко по-късно детето почина.  13-годишното момче е бил ученик в ОУ „Ангел Кънчев“ в Асеновград.\r\nТони МИХАЙЛОВ", "date": "2018.01.07", "title": "Пловдив: Образувано е досъдебно производство във връзка със смъртта на 13-годишното момче, което падна от скала край пътя Асеновград – Бачково"}
{"url": "http://www.focus-news.net/news/2018/01/07/2474472/prez-2018-godina-istoricheskiyat-muzey-v-asenovgrad-shte-organizira-initsiativi-po-povod-navarshvaneto-na-800-godini-ot-vaztsaryavaneto-na-ivan-asen-ii.html", "text": "През 2018 година Историческият музей в Асеновград ще организира инициативи по повод навършването на 800 години от възцаряването на Иван Асен II – патрон на града. Това каза за Радио „Фокус“ – Пловдив Иван Дуков, директор на културната институция. По думите му програмата на музея за тази година предвижда също няколко гостуващи изложби, чрез които да се отбележат други две кръгли годишнини – 140 години от Освобождението на България и 110 години от обявяването на Независимостта на България. „В момента водим преговори за гостуващите изложби с колегите от страната. Надявам се чрез нашите събития жителите и гостите на града да имат възможност да обогатят своята култура“, каза Дуков. Той посочи, че през 2018 година ще се проведе и седмото издание на вече традиционния Средновековен панаир.\r\nСлед като по решение на Европейския парламент 2018 година ще бъде година на културното наследство, Иван Дуков каза, че организираните от музея събития и инициативи  ще бъдат концентрирани в тази насока. „В момента все още изясняваме някои от подробностите, защото има неща, за които, чисто организационно, е необходимо  време да се обмислят. Традиционните ни събития обаче, които се закрепиха във времето, като благотворителни базари и други инициативи, ще продължат и през 2018 година“, коментира директорът на Исторически музей-Асеновград Иван Дуков.\r\nТони МИХАЙЛОВ", "date": "2018.01.07", "title": "През 2018 година Историческият музей в Асеновград ще организира инициативи по повод навършването на 800 години от възцаряването на Иван Асен II"}
{"url": "http://www.focus-news.net/news/2018/01/07/2474473/radka-banyalieva-chrez-daritelska-kampaniya-obshtina-plovdiv-i-grazhdanskiyat-klub-uspyaha-da-saberat-sredstva-za-restavratsiyata-na-vsichki-ikoni-v-tsarkvata-sv-stefan-v-istanbul.html", "text": "Чрез дарителска кампания Община Пловдив и Гражданският клуб в града успяха да съберат средства за реставрацията на всички икони в църквата „Св. Стефан“ в Истанбул. Това каза Радка Банялиева – директор на Музея на авиацията в Крумово, в интервю за Агенция „Фокус“ по повод 120 години от издигането на българската църква „Св. Стефан“ в Истанбул и официалното ѝ откриване след цялостната реставрация. \r\nПо думите й през 2001 г. е бил сключен договор за побратимяване между Пловдивска община и Община Истанбул. “И там, доколкото си спомням, в едната от клаузите на този договор беше подписано, че българската общност ще помогне за реставрацията на джамията в Пловдив, а от своя страна Истанбулската община ще помогне за реставрирането на българската църква „Св. Стефан“. По тази инициатива естествено не можаха да се съберат толкова много пари, но имаше достатъчно за реставрацията на иконите, които са 40 на брой. Тя беше извършена от Ваня Христова – лицензиран реставратор от лаборатория за консервация и реставрация в Пловдив. Това е наистина епохален труд, защото повече от 100 години те не бяха пипани, имаше изключително тежки увреждания, които трябваше да се отстранят, и предполагам, че след реставрирането на иконите самата вътрешност на църквата се промени, защото те станаха ослепителни“, каза Банялиева.\r\nТя обясни, че наред с това се е направил и музей в Българската екзархия в Истанбул, тъй като всеки от българската общност, изселвайки се от родното място и преселвайки се в Турция, е взимал по нещо родно със себе си. „И тези експонати бяха свързани както с родовата им история, така и с историята на храмовете, от които идваха. Вътре имаше и икони на Св. Пантелеймон от църквата, която е била в двора на българската болница „Евлоги Георгиев“. И този музей беше много интересен както за самите тях, така и за туристите, които идваха в Екзархията“, каза още Банялиева и обясни, че отново чрез дарения е възстановен и архивът на българската болница „Евлоги Георгиев“ в Истанбул, който в момента се съхранява в Държавна агенция „Архиви“ в София.\r\n„Това е била една от най-модерните за времето си болници, в нея са се извършвали всички най-съвременни методи за лечение и в тях са се лекували както българи със свидетелства за бедност, така и чужденци, които са си плащали за лечението. Лекарите и медицинските сестри от болницата са били награждавани от българския цар Фердинанд с медал за заслуга за тяхната дейност“, каза още Банялиева и обясни, че всичко това се е случило с помощта на Пловдивската община, на Гражданския клуб и на отделни хора, които са дарявали лични средства за възстановяването на българските светини, а не само за изграждането на българската църква. „И аз съм много горда, че съм била част от този процес“, коментира тя.\r\nЦветилена СИМЕОНОВА", "date": "2018.01.07", "title": "Радка Банялиева: Чрез дарителска кампания Община Пловдив и Гражданският клуб успяха да съберат средства за реставрацията на всички икони в църквата „Св. Стефан“ в Истанбул"}
{"url": "http://www.focus-news.net/news/2018/01/07/2474474/pazardzhik-malkiyat-kaloyan-e-parvoto-bebe-rodeno-na-ivanov-den-v-oblastnata-bolnitsa.html", "text": "Момченце е първото дете, родено на Иванов ден в Областната болница в Пазарджик, съобщиха за Радио „Фокус“ – Пазарджик от здравното заведение. Бебето е проплакало в 11.40 часа, тежи 3100 г и е дълго 50 см. Тъй като се е появило на бял свят на днешния празник, родителите му са решили да го нарекат Калоян. Майката се казва Теодора Илиева и е от град Трън. Малкият юнак е роден в екипа на д-р Геворкян и акушерките Михайлова и Кръстева. \r\nДо края на деня не се очаква да се родят други бебета.\r\nАлбена ЖИЛЕКОВА", "date": "2018.01.07", "title": "Пазарджик: Малкият Калоян е първото бебе, родено на Иванов ден в Областната болница"}
{"url": "http://www.focus-news.net/news/2018/01/07/2474475/interfaks-samolet-ot-vms-na-sasht-e-izvarshil-prodalzhitelen-razuznavatelen-polet-v-blizost-do-krimskiya-poluostrov.html", "text": "Самолет от Военноморските сили на САЩ тип P-8A „Посейдон“ е извършил в неделя продължителен разузнавателен полет в близост до бреговете на Кримския полуостров, предава руската информационна агенция Интерфакс, като се позовава на мониторингови данни от западни авиационни ресурси.\r\nОт достъпната информация става ясно, че разузнавателният самолет е излетят от военната база край Сигонела на италианския остров Сицилия, след което в продължение на няколко часа се е движил над международните води на Черно море, югозападно от Севастопол.\r\nТова е втори по рода си полет край Кримския полуостров, извършен от военните на САЩ от началото на годината. Първият е регистриран на 1 януари. Няколко дни по-късно – на 4 и 5 януари, ВВС на САЩ са изпратили разузнавателни самолети и в близост до границата на руския енклав Калининград. .Тереза Герова", "date": "2018.01.07", "title": "Интерфакс: Самолет от ВМС на САЩ е извършил продължителен разузнавателен полет в близост до Кримския полуостров"}
{"url": "http://www.focus-news.net/news/2018/01/07/2474476/dots-petya-bankova-trapezata-na-ivanovden-ne-se-e-razdigala-do-sutrinta.html", "text": "Трапезата на Ивановден не се е раздигала до сутринта. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ по повод Ивановден. Тя обясни, че причината за това е, че Ивановден се  приема като „голям празник“. Доц. Банкова допълни, че на „имен ден не се кани“ и всеки може да дойде да почете именника. „На нея присъстват традиционните за този период ястия от свинско месо като свински ребра с кисело зеле, кървавица, суджук. Задължително се приготвя баница и ошав. Младоженците носят на трапезата на своите кумове питка или кравай, или млин, бъклица червено вино или ракия“, допълни етнологът. „Според вярванията на традиционния българин Господ и светците си поделили света така, че на Свети Йоан се паднало „да кръщава вода, земя, млади булки и малки деца“. От тук и вярването, че водата, която е „кръстена“ предишния ден вече може да се използва за пречистване и е възвърнала своята лечебна сила. Тя има магическата сила да прогонва всяко зло, като има различни обичайни практики като поливане или хвърляне на вода през рамо с пожелание за успех, хвърляне на различни предмети. Примерно пара или билки -смрадлика, лайка във водата при първото обредно къпане на новороденото, поливането и измиването на ръцете на акушерката на Бабинден, които въплъщават вярата на традиционния човек в силата на водата“, коментира доц. Банкова. \r\nДеница КИТАНОВА", "date": "2018.01.07", "title": "Доц. Петя Банкова: Трапезата на Ивановден не се е раздигала до сутринта"}
{"url": "http://www.focus-news.net/news/2018/01/07/2474477/dots-aleksandar-grebenarov-metodiy-krusev-e-edin-ot-radetelite-za-nalaganeto-na-balgarski-vladitsi-v-nyakolko-oblasti-v-makedoniya.html", "text": "Методий Крусев е един от радетелите за налагането на български владици в няколко области в Македония. Това каза доц. Александър Гребенаров, председател на Македонския научен институт в интервю за Агенция „Фокус“  за Методий Крусев и българските книжовници от Македония. По думите му Методий Крусев е много интересна личност. „В продължение на повече от 8 десетилетия, Методий Крусев, е един истински радетел на българщината. Прави какво ли не, за да може неговите бъдещи потомци българи като народ да се чувстват независими в единна държава, независимо от географските и историческите граници. Пословични са неговите усилия и за създаването на Българската екзархия през 1870 г. Малко по-късно след една година, той е един от радетелите за прилагането на чл. 10 от Фермана, според който след плебисцит се налагат български владици в няколко области в Македония. През 1871 г. успява да надделее в родния си град Прилеп срещу гръцките духовници. След плебисцит  гръцката духовна общност е принудена да си построи нова църква, като старата остава за българите. Неговите подвизи и в духовната сфера, и в цялостната национална сфера, не са малко. Ще го видим по-късно, когато България вече се освобождава преди 139 години, че е начело на различни акции и от Македонски комитет“, каз доц. Гребенаров. По думите му Крусев подпомага Кресненско-Разложкото въстание през 1878 г., а малко по-късно, когато се създават революционните комитети също  чрез Екзархията подпомага дейността на вътрешната организация. „Бил е един от първите съветници на българския екзарх. Той е в основаната много подписки. Важен момент от живота му е участието подписването на Санстефанския мирен договор на 3 март. Той е един от организаторите за събиране на подписи от почти всички общини в Македония и изразява желанието на населението тя да бъде освободена от Турция и да заживее заедно със своите събратя в Княжество България и Източна Румелия. Продължават и нататък неговите изяви почти през целия му живот“, коментира доц. Гребенаров. \r\nДеница КИТАНОВА", "date": "2018.01.07", "title": "Доц. Александър Гребенаров: Методий Крусев е един от радетелите за налагането на български владици в няколко области в Македония"}
{"url": "http://www.focus-news.net/news/2018/01/07/2474478/the-local-shvetsiya-dvama-dushi-sa-postradali-pri-eksploziya-v-blizost-do-metrostantsiya-v-stokholm-prichinite-sa-neizvestni.html", "text": "Двама души са пострадали при експлозия, избухнала в близост до метростанция в югозападната част на шведската столица Стокхолм, съобщава електронното издание The Local в местната си редакция.\r\nЕдиният от пострадалите е 60-годишен мъж. „Имало е нещо на земята, което човекът е вдигнал, след което то е избухнало“, поясни пред местни медии Свен-Ерик Олсон, представител на стокхолмската полиция.\r\nЖена на 45 г. също е ранена при взрива. След инцидента метростанцията и разположен в близост площад са евакуирани и достъпът до тях е бил блокиран. \r\nКъм момента не са известни други подробности за произшествието, включително и възможните причини за него. Тереза Герова", "date": "2018.01.07", "title": "The Local (Швеция): Двама души са пострадали при експлозия в близост до метростанция в Стокхолм, причините са неизвестни"}
{"url": "http://www.focus-news.net/news/2018/01/07/2474479/kyustendil-politseyski-patrul-sas-sofiyska-registratsiya-1610-snabden-s-radar-e-razpolozhen-predi-kragovoto-za-vklyuchvane-v-avtomagistrala-struma-pri-razklona-za-selo-barakovo.html", "text": "Полицейски патрул със софийска регистрация 1610, снабден с радар, е разположен преди кръговото за включване в автомагистрала „Струма“ при разклона за село Бараково, предаде репортер на Агенция „Фокус“. Друг патрул с регистрация 5404, също снабден с радар, е застанал при отбивката за изказване към Рилския манастир, преди Кочериново, в посока София.", "date": "2018.01.07", "title": "Кюстендил: Полицейски патрул със софийска регистрация 1610, снабден с радар, е разположен преди кръговото за включване в автомагистрала „Струма“ при разклона за село Бараково"}
{"url": "http://www.focus-news.net/news/2018/01/07/2474480/sport-kirios-specheli-titlata-v-brizbeyn.html", "text": "Ник Кириос спечели четвъртата си титла в кариерата и първа пред родна публика, триумфирайки на турнира в Бризбейн след 6:4, 6:2 над Райън Харисън.\r\nТрофеят е първи за Кириос от година и половина, след като през миналия сезон загуби три финала в тура. Балансът му във финални срещи вече е положителен – 4:3. Кириос, който ще прогресира с 4 места в световната ранглиста и ще се завърне в „Топ 20“, приключи двубоя със 17 аса.\r\nВенцислав ДРАГОМАНОВ", "date": "2018.01.07", "title": "Спорт: Кириос спечели титлата в Бризбейн"}
{"url": "http://www.focus-news.net/news/2018/01/07/2474481/rodopskata-tesnolineyka-veche-razpolaga-i-s-byufet-vagon.html", "text": "Родопската теснолинейка вече разполага и с бюфет-вагон за удобство на пътуващите, които изминават разстоянието от гара Септември до гара Добринище, предаде репортер на Радио „Фокус“ – Пазарджик. Маршрутът на атрактивното влакче преминава през три планини –  Родопите, Рила и Пирин, като теснолинейката тръгва по зимно разписание в  08:31 от Септември и пристига в 14:10 часа на гара Добринище. Дължината на трасето е 125 км, а 12 са жп гарите по пътя на влакчето. Теснолинейката минава през 35 тунела и 4 моста. Основните спирки по направлението на теснолинейката са гара Варвара, гара Аврамово, гара Цветино, гара Якоруда, гара Разлог и гара Банско. Пътуването трае около 5 часа, които минават почти неусетно. Вагоните на теснолинейката са уютни, почистени, а цената на билета е само 6.50 лв. в едната посока. Почти всеки ден има организирани групи, които изминават живописния маршрут, както и много индивидуални двойки. Престоят на влака на всяка от гарите трае не повече от минута, като пасажерите използват възможността да направят снимки на старите гари и природата около тях. Колорит при пътуването създават и хората от малките родопски села, които използват влака, за да пренасят товари или продукция, която продават на местни пазари. Най-често това са местни жители от родопските села Цветино, Юндола, Аврамово и Якоруда, които са запазили автентичността на родните си места и в облеклото, и в поминъка си. Атрактивното влакче е и приятно място за срещи и социални контакти.\r\nАлбена ЖИЛЕКОВА", "date": "2018.01.07", "title": "Родопската теснолинейка вече разполага и с бюфет-вагон"}
{"url": "http://www.focus-news.net/news/2018/01/07/2474482/kmetat-na-dimitrovgrad-ivo-dimov-prez-poslednite-nyakolko-godini-imame-usvoeni-blizo-70-mln-lv-po-evroproekti.html", "text": "През последните няколко години имаме усвоени близо 70 млн. лв. по европроекти. Това каза кметът на Димитровград Иво Димов в интервю за Агенция \"Фокус\" за изминалата 2017 г. и плановете на Общината през настоящата година. \"Общинският бюджет е 35 423 574 лв. Това са основните дейности и финансовата рамка за нормалното функциониране на общината. Разбираемо обаче, че за да се развива една община с темповете на съвремието ни е нужно да има инвестиции, да се работи по европейски проекти и национални такива. Мога да кажа, че работя с много идеен и ефективен екип по отношение на европейското финансиране и резултатите са показателни\", каза кметът. По думите му другата дългосрочна цел, по която работи общината от години е привличането на туристи. \"Димитровград се откроява със своята уникалност, а ние подчертаваме това, като създаваме разнообразни туристически провокации. През тази година отбелязахме 70-годишнината от създаването на града. Тази годишнина бе повод отново да фокусираме внимание към Димитровград като туристическа дестинация. Създадохме нови и атрактивни проекти. Един от тях е ретро апартамент, който пресъздава времето от социалистическия бит от първите години, когато се създава града. Интересът към него е огромен\", заяви Иво Димов.\r\nДеница КИТАНОВА", "date": "2018.01.07", "title": "Кметът на Димитровград Иво Димов: През последните няколко години имаме усвоени близо 70 млн. лв. по европроекти"}
{"url": "http://www.focus-news.net/news/2018/01/07/2474483/faz-v-berlin-be-daden-ofitsialen-start-na-mezhdupartiynite-konsultatsii-za-sastavyane-na-novoto-germansko-pravitelstvo.html", "text": "Председателите на Християндемократическия съюз (ХДС), на Християнсоциалния съюз (ХСС) и на Германската социалдемократическа партия (ГСДП) – Ангела Меркел, Хорст Зеехофер и Мартин Шулц, дадоха официален старт на междупартийните консултации за съставянето на нова голяма коалиция в Германия, съобщава националният ежедневник Die Frankfurter Allgemeine Zeitung.\r\nПреговорите, които бяха подновени след колапса на възможната „ямайска“ коалиция, започват в условията на огромен натиск върху участващите партии. Новото федерално правителство ще трябва да реши изключително трудни задачи, подчерта канцлерът на страната и лидер на политическия блок Съюза (ХДС/ХСС) Ангела Меркел. Критиците на голямата коалиция твърдят, че партиите в нея нямат воля за провеждането на така необходимите за страната реформи. \r\nПредварителните сондажи трябва да приключат до петък, 12 януари. Дотогава партиите трябва да преценят трезво дали е целесъобразно да започнат коалиционни преговори.Тереза Герова", "date": "2018.01.07", "title": "FAZ: В Берлин бе даден официален старт на междупартийните консултации за съставяне на новото германско правителство"}
{"url": "http://www.focus-news.net/news/2018/01/07/2474484/premierat-boyko-borisov-v-istanbul-stabilnoto-i-ustoychivo-razvitie-na-dvustrannite-otnosheniya-e-prioritet-na-balgarskata-vanshna-politika.html", "text": "Стабилното и устойчиво развитие на двустранните отношения е приоритет на българската външна политика. Това каза премиерът Бойко Борисов на работна среща с турския си колега Бинали Йълдъръм, съобщиха от правителствената информационна служба. Борисов подчерта, че освен непосредствен съсед на страната ни, Турция е съюзник в НАТО и важен партньор в области като миграция, борба с тероризма, енергетика, земеделие и животновъдство, търговия и др.   \r\nПо думите на премиера Бинали Йълдъръм, България и Турция са показали в последните години, че проблемите не ги разделят, а ги свързват.   \r\nБорисов и Йълдъръм определиха като прекрасен повода, събрал днес в Истанбул представители на българската и на турската държави, християни и мюсюлмани и коментираха, че ако в миналото за Босфора са се водели войни, сега Истанбул, както и София, са градове, символи на единството на култури и религии.", "date": "2018.01.07", "title": "Премиерът Бойко Борисов в Истанбул: Стабилното и устойчиво развитие на двустранните отношения е приоритет на българската външна политика"}
{"url": "http://www.focus-news.net/news/2018/01/07/2474485/sliven-nad-5-500-sa-imenitsite-na-ivanovden-v-obshtinata.html", "text": "4 162 мъже в община Сливен днес има имен ден, защото носят името Иван, съобщиха от пресцентъра на Общината. От тях 2 882 са с постоянен адрес в град Сливен. Не са малко и дамите, които днес празнуват имен ден. Иванка се казват 1 489 жени с постоянен адрес в общината. От тях 1 023 са от Сливен. \r\nВаньо се казват 51 мъже от община Сливен, а с постоянен адрес в града са 43 от тях. Името Ваня носят 597 дами, а с постоянен адрес в града са 494. \r\n180 жени с името Йоана са с постоянен адрес в община Сливен, като от тях 147 са от града. 78 мъже се казват Йоан, от тях 69 са с постоянен адрес в Сливен.", "date": "2018.01.07", "title": "Сливен: Над 5 500 са имениците на Ивановден в общината"}
{"url": "http://www.focus-news.net/news/2018/01/07/2474486/ivan-byalkov-pchelar-mekata-zima-ne-e-blagopriyatna-za-pchelite-zashtoto-zaradi-polozhitelnite-temperaturi-te-uvelichavat-konsumatsiyata-na-hrana.html", "text": "Меката зима не е благоприятна за пчелите, защото заради положителните температури те увеличават консумацията на храна. Това каза за Радио „Фокус” – Смолян Иван Балков – председател на Сдружение „Родопска пчела” – Смолян. „При тази топла зима пчелните семейства при температура на въздуха над 12 градуса на обяд излизат, за да се хранят, но не успяват да намерят нищо навън. Тогава изразходват това, което е предвидено за презимуване на семействата, което от друга страна крие риск да останат без храна през февруари или началото на март, ако застудее”, обясни той. По думите на Бялков, консумацията на храна се увеличава по време на меката зима и топлото време в този период на годината не е най-доброто явление за пчелите. \r\nПчеларят отбеляза, че колегите му трябва да обърнат внимание и да подпомогнат пчелните семейства като добавят твърда храна. Иван Бялков каза още, че през месец март се прави преброяване на презимувалите пчелни семейства. „През зимата 10% смъртност е нормална при пчелите. Само при катаклизми или недоглеждане на пчеларя тя може да е по-висока”, каза още Иван Бялков.\r\nНели ГЕРГЬОВСКА", "date": "2018.01.07", "title": "Иван Бялков, пчелар: Меката зима не е благоприятна за пчелите, защото заради положителните температури те увеличават консумацията на храна"}
{"url": "http://www.focus-news.net/news/2018/01/07/2474487/reuters-eksploziyata-v-stokholm-ne-e-svarzana-s-terorizma-uveriha-ot-politsiyata.html", "text": "Говорител на полицията изключи възможността експлозията, избухнала в близост до метростанция в югозападната част на шведската столица Стокхолм, да е терористичен акт, предава Reuters.\r\nПредставител на правоохранителните органи поясни, че взривът е предизвикан от обект, който е избухнал, след като е вдигнат от земята, добавяйки, че няма причина да се смята, че инцидентът е свързан с тероризма.\r\nМетростанцията и прилежащият площад са затворени, докато полицията извършва проверки, се казва в изявление на правоохранителните органи в шведската столица.Тереза Герова", "date": "2018.01.07", "title": "Reuters: Експлозията в Стокхолм не е свързана с тероризма, увериха от полицията"}
{"url": "http://www.focus-news.net/news/2018/01/07/2474488/premierat-boyko-borisov-balgariya-e-za-dialog-mezhdu-es-i-turtsiya-koyto-razreshava-problemi.html", "text": "Предстои сериозен дебат за бъдещето на Европейския съюз в светлината на Брекзит, но страната ни ще положи усилия за възстановяване на добрия тон и отношенията на партньорство между Турция и страните от ЕС, посочи министър-председателят Бойко Борисов на среща с президента на Република Турция Реджеп Тайип Ердоган, съобщиха от правителствената информационна служба. Двамата обсъдиха приоритетите на Българското председателство на Съвета на Европейския съюз. Премиерът Бойко Борисов подчерта, че България е заинтересована от нормализирането на диалога между Анкара и Брюксел и ще се опита да допринесе за постигане на разбирателство, което разрешава, а не създава проблеми.\r\nБорисов и Ердоган, които разговаряха след официалната церемония по откриването на реставрираната българска църква „Св. Стефан“ в Истанбул, оцениха високо положителната динамика между двете страни, както и приносът на Турция за овладяване на мигрантския натиск по българската граница и към Европа. Подчертано беше, че активизирането на двустранните контакти на политическо и експертно равнище през последните месеци е стимулирало развитието на отношенията във важни за България и Турция области като земеделието, транспорта, енергетиката.\r\nПремиерът Бойко Борисов благодари на президента Ердоган за личната му ангажираност и за усилията на турската държава за възстановяването на храма. Той посочи, че днешното събитие е не просто доказателство за сътрудничество между страните ни и толерантността между религиите, но и пример, че разбирателството и мирът са пътят за постигане на напредък по всички въпроси.", "date": "2018.01.07", "title": "Премиерът Бойко Борисов: България е за диалог между ЕС и Турция, който разрешава проблеми"}
{"url": "http://www.focus-news.net/news/2018/01/07/2474489/vidin-6-kilometrova-kolona-ot-tovarni-avtomobili-se-e-obrazuvala-na-dunav-most-2-v-posoka-rumaniya.html", "text": "6-километрова колона от товарни автомобили се е образувала на \"Дунав мост 2\" в посока Румъния, съобщи слушател на Радио „Фокус“.", "date": "2018.01.07", "title": "Видин: 6-километрова колона от товарни автомобили се е образувала на \"Дунав мост 2\" в посока Румъния"}
{"url": "http://www.focus-news.net/news/2018/01/07/2474490/plyus-info-makedoniya-pozhar-e-izbuhnal-v-v-pravoslavna-tsarkva-v-korcha-v-koyato-e-prisastval-albanskiyat-prezident.html", "text": "В православната църква „Възкресение Христово“ в албанския град Корча е избухнал пожар непосредствено след края на богослужението, на което е присъствал и президентът на страната Илир Мета, предава скопската електронна медия „Плюс Инфо“.\r\nСпоред местните медии огънят е пламнал на входа на църквата, където вярващите палят свещи. Последвала е незабавна намеса на противожарните служби, които са предотвратили разрастването на огъня. \r\nОртодоксалните християни в Албания празнуват религиозните празници по Грегорианския календар, уточняват от редакцията.Тереза Герова", "date": "2018.01.07", "title": "„Плюс Инфо“ (Македония): Пожар е избухнал в в православна църква в Корча, в която е присъствал албанският президент"}
{"url": "http://www.focus-news.net/news/2018/01/07/2474491/a1-on-makedoniya-boyko-borisov-i-redzhep-tayip-erdogan-otkriha-restavriranata-balgarska-tsarkva-sveti-stefan-v-istanbul.html", "text": "В неделя, 7 януари, в Истанбул бе открита отново реставрираната българска църква „Свети Стефан“, известна и като Желязната църква. На церемонията присъстваха държавният глава на Турция Реджеп Тайип Ердоган и българският министър-председател Бойко Борисов, предава скопският телевизионен канал A1 On.\r\nТурският президент подчерта, че възстановяването на историческата Желязна църква изпраща важно послание към международната общност.\r\nДържавата е длъжна да гарантира, че всеки може свободно да изпълнява религиозни обреди, заяви Ердоган, като добави, че Турция е подкрепила възстановяването на над пет хиляди артефакта през последните 15 години.\r\nНа свой ред премиерът на югоизточната ни съседка Бинали Йълдъръм отбеляза, че откриването на църквата е най-добрият пример за религиозна толерантност, която Турция показва към другите религии, а Борисов призова за подобряване на отношенията между Анкара и Брюксел.\r\nРеставрацията на Желязната църква продължи седем години по проект, съфинансиран от Община Истанбул и правителството на България.Тереза Герова", "date": "2018.01.07", "title": "A1 On (Македония): Бойко Борисов и Реджеп Тайип Ердоган откриха реставрираната българска църква „Свети Стефан“ в Истанбул"}
{"url": "http://www.focus-news.net/news/2018/01/07/2474492/svetlana-kuyumdzhieva-fondatsiya-plovdiv-2019-promyanata-na-logoto-na-proekta-plovdiv-evropeyska-stolitsa-na-kulturata-beshe-edin-ot-uspehite-ni-za-2017-g.html", "text": "Промяната на логото на проекта „Пловдив – Европейска столица на културата през 2019“ беше един от успехите на Фондация „Пловдив 2019“ за 2017 година. Това каза за Радио „Фокус“ – Пловдив артистичният директор на фондацията Светлана Куюкджиева по повод разнопосочните мнения за новата визуална идентичност на проекта. По думите й промяната на логото се е планирала отпреди повече от година и половина, но по ред причини не е реализирано по-рано. „Обикновено всички европейски столици на културата стигат до този момент, в който логото на кандидатурата трябва да се замени, да се създаде нов знак, който ясно да отличи всички проекти от тази програма, ясно да обозначи партньорите и спонсорите на самата програма „Европейска столица на културата“. Тоест, в чисто практически план, това беше много необходимо за нас. Шумът, който се вдигна, е повече положителен като резултат, отколкото като отрицателен. Очаквахме да има реакция, защото, като публичен, голям и видим проект, той засяга много хора и те реагират всеки по своему. Но в крайна сметка, дори и вариациите на логото, които се появиха, къде иронични, къде успешни и не толкова, за нас бяха най-вече доказателство за неговия богат потенциал да задава цялостна визуална идентичност на програмата ни. Това беше нашата цел“, коментира Светлана Куюмджиева. Тя посочи, че е настъпила и радикална промяна в облика на уебсайта на проекта „Пловдив-Европейска столица на културата“. „Той носи много повече информация за проекта, отколкото предишния ни сайт. В него вече ще може човек много по-лесно и по-успешно да се ориентира за това какво действително представлява „Европейска столица на културата“ и каква е програмата на Пловдив. Тепърва ще допълваме събития на този уебсайт. Засега в него е основният скелет на тази програма, но това е нормално, тъй като цялостната програма и цялостния вид на календара за 2019 година ще може да представим едва в края на тази година. Дотогава програмата в уебсайта ще е по-скоро в работни варианти“, обясни Куюмджиева.\r\nТони МИХАЙЛОВ", "date": "2018.01.07", "title": "Светлана Куюмджиева, Фондация „Пловдив 2019“: Промяната на логото на проекта „Пловдив – Европейска столица на културата“ беше един от успехите ни за 2017 г."}
{"url": "http://www.focus-news.net/news/2018/01/07/2474493/dots-aleksandar-grebenarov-metodiy-krusev-sahranyava-balgarskiya-si-duh-vapreki-che-uchi-v-gratska-gimnaziya.html", "text": "Методий Крусев съхранява българския си дух, въпреки че учи в гръцка гимназия. Това каза доц. Александър Гребенаров, председател на Македонския научен институт в интервю за Агенция „Фокус“  за Методий Крусев и българските книжовници от Македония. \r\nПо думите му обучението в гръцка гимназия не е без значение. „Там научава добре гръцки език, както и за гръцката култура. Това е времето, когато се формира все пак неговия характер, но въпреки че учи в гръцко училище, където са пропивали с гръцко самосъзнание, идеи и внушения всички ученици, той съхранява своя дух. Развива се като един българин, който през няколко десетилетия почти всяка минута се бори срещу домогването на гръцкото духовенство“, поясни доц. Гребенаров. Той допълни, че Крусев  6-7 години учи в духовни училища в Киев, след това в Санкт Петербург, но  си остава български патриот. „Обучението в Русия не му попречват, когато започва Балканската война и особено Междусъюзническата, Крусев да посочи руската политика  като един от основните виновници за погрома на България през 1913 г. Обикновено знаем, че цар Фердинанд и неговите подчинени генерали неразумно дават заповед на 16 юни 1913 г. да започнат война срещу съюзниците. Забравяме много често, че всъщност руският император е трябвало да бъде арбитър на случилото се. Той дипломатично се оттегля извън възможностите за кореспонденция, за да се получи това нещастно събитие, което става на Балканите“, обясни доц. Гребенаров. \r\nИсторикът допълни, че Методий Крусев не забравя разбира се и сръбските погроми, които се извършват от 1913 г. нататък. „Историци виждат в него един неспокоен български дух, който за мен витае от неговата смърт до днес. Трябва да се отнасяме уважително към всички негови изяви, към неговото дело, към неговия живот. Има смисъл по-често да си спомняме за Методий Крусев, и на Деня на народните будители, и в годините, когато се навършват годишнини от неговата смърт и от неговото рождение. Той е именита български личност, която трябва да познаваме и да знаем“, коментира доц. Гребенаров. \r\nДеница КИТАНОВА", "date": "2018.01.07", "title": "Доц. Александър Гребенаров:  Методий Крусев съхранява българския си дух, въпреки че учи в гръцка гимназия"}
{"url": "http://www.focus-news.net/news/2018/01/07/2474494/niggg-zemetresenie-s-magnitud-3-e-registrirano-v-rayona-na-selo-skrat.html", "text": "Земетресение с магнитуд  3 е регистрирано в района на село Скрът, Община Петрич, в 14.32 часа българско време, сочи справка на сайта на Националния институт по геофизика, геодезия и география (НИГГГ) към БАН.", "date": "2018.01.07", "title": "НИГГГ: Земетресение с магнитуд 3 е регистрирано в района на село Скрът"}
{"url": "http://www.focus-news.net/news/2018/01/07/2474495/france-24-tri-godini-sled-napadenieto-sreshtu-sharli-ebdo-frantsiya-pochita-pametta-na-zhertvite-na-teroristichnite-atentati-ot-7-9-yanuari-2015-godina.html", "text": "В неделя Франция почита паметта на жертвите, загинали при терористичните атентати в страната от януари 2015 г., когато бяха извършени нападения срещу редакцията на сатиричното издание „Шарли Ебдо“ (7 януари) и еврейски магазин (9 януари), предава радио France 24.\r\nДържавният глава Еманюел Макрон и неговата съпруга Бриджит, кметът на Париж Ан Идалго и редица министри от кабинета в Париж почетоха паметта на жертвите. Церемониите, организирани от Кметството на Париж, бяха скромни и завършиха без политически изявления – така, както пожелаха близките и роднините на загиналите, общо 17 в двете атаки. \r\nВенци и цветя бяха положени пред сградата, където по-рано се помещаваше редакцията на „Шарли Ебдо“. При терористичното нападение от 7 януари там бяха убити 11 души – журналисти, охранител и посетители.\r\nВъзпоменателна церемония бе организирана и за четирите жертви на атаката срещу еврейски магазин от 9 януари 2015 г.Тереза Герова", "date": "2018.01.07", "title": "France 24: Три години след нападението срещу „Шарли Ебдо“: Франция почита паметта на жертвите на терористичните атентати от 7-9 януари 2015 година"}
{"url": "http://www.focus-news.net/news/2018/01/07/2474496/mariya-popova-niggg-registriranoto-zemetresenie-kray-selo-skrat-e-aftarshok-ot-gratskite-zemetreseniya.html", "text": "Регистрираното земетресение край село Скрът е афтършок от гръцките земетресения. Това съобщи за Агенция „Фокус“  Мария Попова от Националния институт по геофизика, геодезия и география (НИГГГ) към  Българската академия на науките (БАН).  Тя уточни, че в 14.32 ч. е регистрирано земетресение с магнитуд 3.0 по Рихтер край село Скрът, Община Петрич. „В момента го проучваме. Засега в Сандански, Петрич и Гоце Делчев не е усетено“, коментира Попова. „Фокус“ припомня:\r\nСерия от земетресения бяха регистрирани през нощта на 2 януари в Гърция, с епицентър Дойранското езеро. Първият трус е регистриран в 00.13 часа, а следващите са през няколко минути. Най-силният трус - с магнитуд 5 по Рихтер е регистриран в 06.24 часа с епицентър на 30 км северно от Солун, край град Кукуш.Епицентърът му е на 20 км югозападно от границата ни с Гърция с дълбочина 7 км. Според сеизмолозите причината за земетресението е натрупването на напрежение между тектонските структури.\r\nТрусът бе усетен не само на гръцка територия, но и в Македония и България. Последвалите вторични трусове са повече от десетина и според експерти ще продължат до около две седмици, като не се очаква някой от тях да е с магнитуд по-голям от регистрираните вече 5 по Ригтер.\r\nНа 5 януари бе регистриран нов трус с магнитуд 3,7 по Рихтер край Дойранското езеро.\r\nДеница КИТАНОВА", "date": "2018.01.07", "title": "Мария Попова, НИГГГ: Регистрираното земетресение край село Скрът е афтършок от гръцките земетресения"}
{"url": "http://www.focus-news.net/news/2018/01/07/2474497/sport-grigor-dimitrov-otnovo-sreshtu-kiryos-v-ponedelnik-na-demo-turnir.html", "text": "Григор Димитров ще се изправи отново срещу тенисиста, който го победи на турнира в Бризбейн и не му позволи да защити титлата си – Ник Кириос. Това ще стане на демонстративен мач на двойки по време на турнира „FAST 4“ в Сидни. Българинът ще си партнира със световния № 4 Александър Зверев, докато австралиецът излиза с местната легенда Лейтън Хюит.  \r\nБългаринът вече има един успех на двойки срещу Хюит този сезон на турнира в Бризбейн, където си партнираше с Райън Харисън. Австралийската звезда тогава бе в тандем със сънародника си Джордан Томпсън. \r\nВенцислав ДРАГОМАНОВ", "date": "2018.01.07", "title": "Спорт: Григор Димитров отново срещу Кирьос в понеделник на Демо турнир"}
{"url": "http://www.focus-news.net/news/2018/01/07/2474498/veliko-tarnovo-natovaren-e-trafikat-v-grada-v-sledobednite-chasove-na-pochivniya-den.html", "text": "Натоварен е трафикът във Велико Търново в следобедните часове на почивния ден. В центъра на града има образували се колони от автомобили, предаде репортер на Радио „Фокус“ – Велико Търново. Местата за паркиране са малко, въпреки безплатната „синя зона“ днес. Условията за пътуване са нормални за сезона. Настилките навсякъде са сухи, времето – слънчево и ясно. Засилено е движението и по главните пътища в останалата част от областта. По-натоварено е по пътя София – Варна и Велико Търново – Русе и в Прохода на Републиката. Той е отворен за движение, но там все още е в сила предупреждението за опасност от падащи камъни. От КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по  път I-4 Севлиево-В.Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е  60 км/ч. Втората камера също е по  път I-4, но при км 133+490 м в дясно, до складовата база  в землището на село Шереметя.\r\nЛуиза ТРАНЧЕВА", "date": "2018.01.07", "title": "Велико Търново: Натоварен е трафикът в града в следобедните часове на почивния ден"}
{"url": "http://www.focus-news.net/news/2018/01/07/2474499/der-spiegel-dzhem-yozdemir-se-otkaza-ot-kandidatura-za-posta-fraktsionen-predsedatel-na-zeleni.html", "text": "Съпредседателят на „Зелени“ Джем Йоздемир няма да се кандидатира за поста фракционен лидер на партията. „Явно не мога да събера мнозинство, трябва да го приема“, заяви Йоздемир в интервю за германски вестник, публикувано в неделя, съобщава изданието Der Spiegel.\r\nЗа поста се кандидатира Антон Хофрайтер, представител на лявото крило на „Зелени“. Заедно с Катрин Гьоринг-Екард, Хофрайтер води фракцията на „Зелени“ в Бундестага от 2013 г. насам. \r\nПроучване сред партийните членове на „Зелени“ показа, че Йоздемир може да разчита на едва 40% от гласовете им. Мнозинството подкрепят Хофрайтер. Въпреки това Йоздемир призна, че „не крия факта, че бих искал да стана лидер на фракцията“. \r\nМандатът на Йоздемир изтича в края на януари, след което той ще стане „обикновен депутат“ в Бундестага, подчертават от редакцията.Тереза Герова", "date": "2018.01.07", "title": "Der Spiegel: Джем Йоздемир се отказа от кандидатура за поста фракционен председател на „Зелени“"}
{"url": "http://www.focus-news.net/news/2018/01/07/2474500/kyustendil-prez-mesets-yanuari-temata-na-detskata-muzeyna-rabotilnitsa-shte-bade-osvoboditelite-na-kyustendil.html", "text": "През месец януари темата на детската музейна работилница ще бъде „Освободителите на Кюстендил”. Това каза пред Радио „Фокус” – Кюстендил Мирослава Таскова, експерт в Регионален исторически музей – Кюстендил. По думите й в памет на Освобождението на Кюстендил, отбелязвано на 29 януари, поредната музейна работилница за деца ще фокусира вниманието си върху личностите, спомогнали за осъществяването на великото дело. „Основен елемент от заниманията през този месец е визията на героите на Кюстендил – Задерновски, Майендорф, Ертел, Савойски, Ильо Марков, митрополит Иларион, Симо Соколов и други”, каза Мирослава Таскова. С помощта на интерактивни игри децата ще  имат възможност да се запознаят с военните униформи, носени в периода на Освободителната война, да подредят пъзел с някои от емблематичните картини, посветени на събитията от периода 1877-1878 г. и да се облекат в дрехите на българските опълченци. Самата работилница ще се проведе от 18 до 20 януари.\r\nВенцеслав ИЛЧЕВ", "date": "2018.01.07", "title": "Кюстендил: През месец януари темата на детската музейна работилница ще бъде „Освободителите на Кюстендил”"}
{"url": "http://www.focus-news.net/news/2018/01/07/2474501/nadka-raycheva-kmet-na-selo-skrat-zemetresenieto-registrirano-kray-seloto-ne-e-useteno-ot-zhitelite-mu.html", "text": "Земетресението, което е регистрирано в района на село Скрът малко след 14.30 часа днес, не е усетено от жителите на населеното място. Това каза за Радио „Фокус“-Пирин кметът на селото Надка Райчева. По думите й предишното земетресение е било усетено от жителите на село Скрът и те се надяват да няма следващи трусове.\r\nЛора КАЛЧЕВА", "date": "2018.01.07", "title": "Надка Райчева, кмет на село Скрът: Земетресението, регистрирано край селото, не е усетено от жителите му"}
{"url": "http://www.focus-news.net/news/2018/01/07/2474502/emsc-zemetresenie-ot-23-po-skalata-na-rihter-e-registrirano-kray-ohrid.html", "text": "Земетресение с магнитуд от 2,3 по скалата на Рихтер е регистрирано в 12.40 часа (местно време) край Охрид, показва справка на официалната интернет страница на Европейския средиземноморски сеизмологичен център (EMSC) .\r\nТрусът е бил с епицентър на четири километра североизточно от Охрид и на три километра южно от Косел, където се намира единственият активен вулкан на Балканите – Дувалото.Тереза Герова", "date": "2018.01.07", "title": "EMSC: Земетресение от 2,3 по скалата на Рихтер е регистрирано край Охрид"}
{"url": "http://www.focus-news.net/news/2018/01/07/2474503/pazardzhik-v-selo-golyamo-belovo-s-rituala-kapanki-shte-badat-orisani-detsata-rodeni-prez-2017-ta-godina.html", "text": "По традиция в село Голямо Белово на 8 януари, Бабинден по нов стил, се изпълнява ритуала „Къпанки”. Това съобщи  за Радио „Фокус” – Пазарджик Росица Дангова, кмет на населеното място. Тя поясни, че вече  са изпратени   покани   до родителите  на  четирите бебета от селото, родени през 2017-та. Орисниците ще къпят децата във водите  на  река  Яденица, а след това по традиция празникът продължава с песни и хора. На Бабинден се отдава почит на бабите, помогнали за появата на нов живот. По традиция младите майки и свекърви отиват на реката. Там свекървите измиват ръцете си, като снахата им подава сапун и паричка. От своя страна, бабата приготвя цвете, с което закичва младата майка като и пожелава здраве. Събират се деца, които са родени през изминалата една година, като за тях също се подготвят различни подаръци. \r\nАлена ЖИЛЕКОВА", "date": "2018.01.07", "title": "Пазарджик: В село Голямо Белово с ритуала „Къпанки“ ще бъдат орисани децата, родени през 2017-та година"}
{"url": "http://www.focus-news.net/news/2018/01/07/2474504/voa-ot-pentagona-razkritikuvaha-opitite-na-nato-za-reforma-na-vvs-na-afganistan.html", "text": "Генералният инспектор на Пентагона публикува доклад, в който остро критикува опитите на НАТО, подкрепени от САЩ, за реформа на Военновъздушните сили на Афганистан, като изтъква пропуски в обучението, подкрепата и липсата на съгласувана всеобхватна стратегия, предава радио Voice of America.\r\nДокладът, публикуван по-рано тази седмица, е разделен на шест основни раздела, пет от които съдържат изключително критични забележки относно мисията и афганистанските ВВС.\r\n„Военните, ръководени от НАТО, полагат усилия да обучават, съветват и подпомагат афганистанските военновъздушни сили, което доведе до забележителни постижения\", се казва в обобщението на документа. Те обаче „нямат план, определящ условията на мисията за развитие на ВВС на Афганистан. Напредъкът им не може да бъде проследен, тъй като не е определена крайната цел и свързаните с нея показатели за определяне на способностите и капацитета на афганистанските ВВС\", става ясно от текста, подготвен от генералния инспектор на Пентагона. \r\nВ доклада се посочва, че персоналът за поддръжка на афганистанските ВВС не получава стандартизирано или последователно обучение, и че коалицията не е успяла да спомогне за развитието на \"способността за институционално обучение на афганистанската национална армия чрез включване на специфични за военната служба изисквания“.\r\n„Липсата на стандартизирано и последователно обучение ограничава превръщането на афганистанските ВВС в професионални, способни и устойчиви\", се казва още в документа..Тереза Герова", "date": "2018.01.07", "title": "VOA: От Пентагона разкритикуваха опитите на НАТО за реформа на ВВС на Афганистан"}
{"url": "http://www.focus-news.net/news/2018/01/07/2474505/afp-pochinal-e-edin-ot-postradalite-pri-eksploziyata-v-stokholm.html", "text": "Мъж на 60-годишна възраст, който пострада при експлозията  до метростанция в югозападната част на шведската столица Стокхолм, е починал в резултат на получените рани, предава AFP.\r\nПо-рано полицията съобщи, че по данни на очевидци мъжът е „вдигнал предмет от земята, който е избухнал“. По-късно той е починал в болница. Жена на 45 г. също бе ранена при взрива. \r\nСлед инцидента метростанцията и разположен в близост площад са евакуирани и достъпът до тях бяха блокирани. Говорител на полицията изключи възможността за терористичен фон на инцидента. Местни медии съобщиха, че експлозията е предизвикана от граната.Тереза Герова", "date": "2018.01.07", "title": "AFP: Починал е един от пострадалите при експлозията в Стокхолм"}
{"url": "http://www.focus-news.net/news/2018/01/07/2474506/blagoevgrad-domashen-sotsialen-patronazh-simitli-obsluzhva-okolo-370-dushi.html", "text": "Домашният социален патронаж в Симитли обслужва около 370 души. Това каза за Радио „Фокус“ – Пирин Ивайло Гоцев, ръководител на Социалното звено към Общината. От тях 117 са потребители на социалните заведения в общината, а другите са възрастни, самотно живеещи и хора с увреждания или затруднения в обслужването. „В същото време в това число включвам и 70 човека, които се обслужват от обществената трапезария. Тоест Община Симитли от декември 2016 година осъществява успешно този проект, който е за „Топъл обяд“. В началото той беше за 60 човека, но след това го увеличихме на 70 човека. Надявам се, че през 2018 година след като имаме новото кухненско оборудване ще може да повишим броя на обслужваните лица, тъй като и условията при нас ще се подобрят“, каза още Гоцев. По думите му причината за това искано увеличение е, че все още има хора, които се намират в по-отдалечените села и трудно сами биха могли да се погрижат за прехраната си.\r\nЛивия НИНОВА", "date": "2018.01.07", "title": "Благоевград: Домашен социален патронаж – Симитли обслужва около 370 души"}
{"url": "http://www.focus-news.net/news/2018/01/07/2474507/kmetat-na-dimitrovgrad-ivo-dimov-sas-sazdavaneto-na-ikonomicheskata-zona-v-obshtinata-naseleni-mesta-ot-regiona-s-visoka-bezrabotitsa-poluchiha-svoya-shans-za-rabota.html", "text": "Със създаването на икономическата зона в общината населени места от региона с висока безработица получиха своя шанс за работа. Това каза кметът на Димитровград Иво Димов в интервю за Агенция \"Фокус\" за изминалата 2017 г. и  плановете на Общината през следващата година. \"Не само, че % на безработицата е нисък, а бизнесът, който стартира производствата си изпитва затруднения с намирането на кадри. Всъщност със създаването на икономическата зона в община Димитровград населени места от региона с висока безработица получиха своя шанс да излязат от безизходицата от липса на възможности за работа. Така, че това, което направихме в община Димитровград е тласък за развитие на целия регион. За мен по-дългосрочната цел е да върнем младите хора от големите градове и чужбина. Последните индикации са, че именно места като Димитровград, където можеш да намериш възможности за кариерно развитие и наред с това уреден и спокоен живот са предпочитан избор от висококвалифицираните специалисти\", коментира той. Кметът Иво Димов посочи, че общината работи с професионализма на икономическите анализатори от \"Индъстри Уоч\" в лицето на Георги Стоев и прогнозите им, стъпили върху анализа на бизнес средата и икономическото развитие на Димитровград. \"В социален план продължаваме да подкрепяме развитието на децата, да финансираме безплатни профилактични прегледи, да се грижим за хората в неравностойно положение. Само преди няколко дни получих награда от Синдиката на българските учители  за дългогодишните ни усилия да повишим стандарта на хората в образованието в нашата община. Това е много ценно за мен признание\", допълни кметът.\r\nДеница КИТАНОВА", "date": "2018.01.07", "title": "Кметът на Димитровград Иво Димов: Със създаването на икономическата зона в общината населени места от региона с висока безработица получиха своя шанс за работа"}
{"url": "http://www.focus-news.net/news/2018/01/07/2474508/restart-na-pregovorite-za-sastavyane-na-germanskoto-pravitelstvo-svdp-imashe-svoya-shans-no-ne-go-izpolzva-na-sayuza-hdshss-i-gsdp-predstoyat-trudni-pregovori.html", "text": "При пристигането си за предварителните сондажи за нова голяма коалиция вицепредседателят на Германската социалдемократическа партия (ГСДП) Мануела Швезик призна пред медии, че очаква „трудни преговори“ със Съюза (ХДС/ХСС), съобщава националният ежедневник Die Welt.\r\nСъгласно думите й, партиите трябва да положат усилия за „обективно и разумно“ сближаване на позициите им. Трите партии, които вече са били партньори в управлението, знаят кои са допирните им точки, но и различията им. Сега тя трябва да бъдат преодолени, подчерта Швезиг.  \r\nПо повод опитите на Свободната демократическа партия (СвДП) на Кристиан Линднер да повлияе на преговорите между Съюза (ХДС/ХСС) и ГСДП, Швезиг бе категорична: „СвДП имаше своя шанс да нареди нещата по начина, по който желае, но тя не го използва“. \r\nВ събота, в рамките на партиен конгрес в Щутгарт, Линднер заплаши с конституционна жалба, ако допълнителната надбавка за солидарност не бъде отменена до 2019 г., припомнят от редакцията. \r\nВ неделя, 7 януари, председателите на Християндемократическия съюз (ХДС), на Християнсоциалния съюз (ХСС) и на Германската социалдемократическа партия (ГСДП) – Ангела Меркел, Хорст Зеехофер и Мартин Шулц, дадоха официален старт на междупартийните консултации за съставянето на нова голяма коалиция в Германия.\r\nПреговорите, които бяха подновени след колапса на възможната „ямайска“ коалиция, започват в условията на огромен натиск върху участващите партии. Новото федерално правителство ще трябва да реши изключително трудни задачи, подчерта канцлерът на страната и лидер на политическия блок Съюза (ХДС/ХСС) Ангела Меркел. Критиците на голямата коалиция твърдят, че партиите в нея нямат воля за провеждането на така необходимите за страната реформи. \r\nПредварителните сондажи трябва да приключат до петък, 12 януари. Дотогава партиите трябва да преценят трезво дали е целесъобразно да започнат коалиционни преговори.Тереза Герова", "date": "2018.01.07", "title": "Рестарт на преговорите за съставяне на германското правителство: СвДП имаше своя шанс, но не го използва, на Съюза (ХДС/ХСС) и ГСДП предстоят трудни преговори"}
{"url": "http://www.focus-news.net/news/2018/01/07/2474509/parvite-diplomati-na-balgariya-i-turtsiya-se-sreshtnaha-v-istanbul.html", "text": "Първите дипломати на България и Турция - Екатерина Захариева и Мевлют Чавушоглу, разговаряха днес в Истанбул след откриването на ремонтираната църква “Свети Стефан”. Това съобщиха от пресцентъра на МВнР.\r\nЗахариева награди своя колега с възпоменателен медал по повод възстановяването на храма и го покани на посещение в България.\r\nДвете страни оцениха високо днешното събитие като послание за толерантност и добросъседство. Министрите изразиха желание за развитие на двустранните отношения във всички аспекти в дух на сътрудничество.", "date": "2018.01.07", "title": "Първите дипломати на България и Турция се срещнаха в Истанбул"}
{"url": "http://www.focus-news.net/news/2018/01/07/2474510/izdirvaniyat-za-shestornoto-ubiystvo-v-novi-iskar-rosen-angelov-se-e-samoubil.html", "text": "Издирваният за шесторното убийство в Нови Искър Росен Ангелов се е самоубил, научи  \"Фокус\". По първоначална информация той се е застрелял с малокалибрено оръжие със заглушител в главата. Очаква се по-късно през деня от полицията да разкрият повече информация по случая.", "date": "2018.01.07", "title": "Издирваният за шесторното убийство в Нови Искър Росен Ангелов се е самоубил"}
{"url": "http://www.focus-news.net/news/2018/01/07/2474511/veliko-tarnovo-garazh-e-goryal-v-kv-kolyu-ficheto-v-grada.html", "text": "Гараж на жилищен блок е горял в кв. „Колю Фичето“ в областния център. За това съобщи слушател на Радио „Фокус“ – Велико Търново. Сградата се намира на улица „Илия Янулов“. На място има две пожарни коли с два екипа на Регионална дирекция „Пожарна безопасност и защита на населението“. Данни за пострадали граждани към момента няма, има нанесени материални щети. Огънят към този час вече е потушен, но все още има дим. Причините за възникване на пожара са в процес на изясняване. В района има и екипи на КАТ „Пътна полиция“, които регулират трафика.\r\nЛуиза ТРАНЧЕВА", "date": "2018.01.07", "title": "Велико Търново: Гараж е горял в кв. „Колю Фичето“ в града"}
{"url": "http://www.focus-news.net/news/2018/01/07/2474512/sitel-makedoniya-albaniya-ostava-bez-petzvezden-hotel.html", "text": "Организацията на албанските туроператори и туристически агенции (АТОА) съобщи, че от 1 януари 2018 г. световно известната хотелска верига \"Шератон\" се изтегля от страната, предава скопската телевизия \"Сител\".\r\nПредставителите на бранша са категорични, че това е едно от най-негативните събития за албанския туризъм за последните 20 г. От \"Шератон\" все още няма официално изявление, с което да бъдат обяснени причините за взетото решение, но от АТОА са убедени, че то е свързано с грешната политика на управляващите в областта на туризма, \r\nПравителството в Тирана е длъжно да предприеме стъпки, за да задържи и малкото вериги, които са открили хотели на територията на Албания. Това обаче не се случва - липсата на професионализъм, на стандарти и на адекватни регламенти са основните фактори, които не само държат настрана чуждестранните хотелиери, но и водят до изтеглянето на онези, които вече са стартирали бизнес в балканската държава, убедени са от АТОА. \r\nТелевизията припомня, че \"Шератон\" бе открит в Тирана през 2003 г. и стана първият петзвезден хотел на територията на Албания. С изтеглянето на веригата от страната Албания губи бранд, който е един от най-разпознаваемите в света, що се отнася до хотелиерство и туризъм. Тереза Герова", "date": "2018.01.07", "title": "\"Сител\" (Македония): Албания остава без петзвезден хотел"}
{"url": "http://www.focus-news.net/news/2018/01/07/2474513/tass-prez-2017-godina-iztrebiteli-na-nato-sa-saprovodili-130-pati-ruski-voenni-samoleti-nad-baltiysko-more.html", "text": "През 2017 г. изтребители на страните от НАТО, базирани на ротационен принцип в литовската военновъздушна база „Зокхяй“, са съпроводили 130 пъти руски самолети над Балтийско море, предава TACC, като се позовава на местни медии, цитирали информация от военното ведомство във Вилнюс.  \r\n„Съгласно данните от Министерството на отбраната, през 2017 г. изтребители на Алианса за вдигани във въздуха за идентифициране и съпровождане на руски самолети около 130 пъти“, се казва в публикувано съобщение. \r\nТАСС отбелязва, че случаите на съпровождане през предходната година са били повече, в сравнение с тези от 2016 г., когато са регистрирани 110 такива полета. През 2015 г. обаче броят им е бил 160. .Тереза Герова", "date": "2018.01.07", "title": "ТАСС: През 2017 година изтребители на НАТО са съпроводили 130 пъти руски военни самолети над Балтийско море"}
{"url": "http://www.focus-news.net/news/2018/01/07/2474514/svetlana-kuyumdzhieva-fondatsiya-plovdiv-2019-prez-2018-g-e-posledniyat-monitoring-pred-ek-opredelyasht-dali-gradat-shte-bade-otlichen-kato-uspeshna-evropeyska-stolitsa-na-kulturata.html", "text": "През 2018 г. е последният мониторинг на Пловдив пред международното жури на Европейската комисия, който ще е ключов и определящ дали градът ще бъде отличен с наградата „Мелина Меркури“ като успешно справила се европейска столица на културата. Това каза за Радио „Фокус“ – Пловдив артистичният директор на Фондация „Пловдив 2019“ Светлана Куюмджиева. По думите й първата половина на годината ще е по-сложна за фондацията по отношение на подготовка на основните документи и отчети за изминалата дейност, също програма за 2018 година, която трябва да бъде представена на Общински съвет. „До март-април ние ще сме ангажирани основно с това, но през 2018 година започва също резидентна програма. В Пловдив се очаква да пристигнат между 30 и 50 артисти от България и чужбина, които да работят специално по проекти, свързани с наследство, монументи, сгради от социалистическия период, също застъпен в нашата програма. Тази резидентна програма тепърва ще се разгръща през 2018 година. Освен това, ние сме обещали, че ще направим още една отворена покана за малки проекти, с която да дадем възможност на малки организации от Пловдив и региона да се включат в програмата ни. И това предстои, освен действащата вече покана за читалищата“, коментира Светлана Куюмджиева. Тя посочи, че събития и по-наситена програма ще има от месец май нататък с публични събития, като ще стартира и изпълнението на проекта за кирилската азбука „Кирилизация“, който е много важен фокус по програмата. „През 2018 година ще продължи провеждането на големите фестивали, които започнаха през 2017 година, сред които „Hills of Rock“, продължаваме да имаме „Opera Open“, „Plovdiv Jazz fest“. Това са събитията, които поддържат огъня и публиките до 2019 година“, каза още артистичният директор на Фондация „Пловдив 2019“.\r\nСветлана Куюмджиева посочи, че през месец май Пловдив ще посрещне цялата фамилия на европейските столици на културата. „Тоест, малко след като се върнем от Брюксел след мониторинг, ще трябва да приготвим тази среща, която е много важна. Впечатлението, което Пловдив ще остави у представителите на другите градове, е също толкова важно, колкото впечатлението от откриващото ни събитие през 2019 година. Тази „фамилна“ среща е много ключово събитие. След тези срещи, така да се каже, от уста на уста се пренася мълвата дали градът е успешен или не“, коментира тя.\r\nТони МИХАЙЛОВ", "date": "2018.01.07", "title": "Светлана Куюмджиева, Фондация „Пловдив 2019“: През 2018 г. е последният мониторинг пред ЕК, определящ дали градът ще бъде отличен като успешна европейска столица на културата"}
{"url": "http://www.focus-news.net/news/2018/01/07/2474515/blagoevgrad-kmetat-d-r-atanas-kambitov-nagradi-uchastnitsi-v-kukerski-festival-2018.html", "text": "Кметът на община Благоевград д-р Атанас Камбитов награди участници в „Кукерски фестивал” 2018, предаде репортер на Радио „Фокус“- Пирин. Той отправи пожелание за здрава и успешна година „Радостното е, че всяка година и участниците, и публиката се увеличават и има все повече малки деца. Затова си заслужава!“, каза Камбитов. Около 2000 участници представиха традиционни обичаи, характерни костюми и игри, с които впечатлиха публиката. Награда за „Придържане към традициите“ получи групата от Логодаж. За „Масовост“ бяха отличени III квартал. В категория „Иновации“ награда получиха I квартал. За „Най-добра маска и костюм“ призът отиде при II група от квартал „Грамада“. Награда в категория „Артистичност“ получи сурвакарската група от кв. „Струмско“. „Най-добра композиция“ бе организирал кв. „Плажа“. За „Най-добра мечкарска група“ наградата отиде в село Лешко. „Най-артистични старци“ бяха групата на село Зелен дол. За „Най-колоритна младоженска двойка“ бяха наградени кв. „Изгрев“, а като „Най-добра танцова група“ се отличи I група на кв. „Грамада“. „Най-добра маска пародия“ грабна село Покровник. „Най-атрактивен образ на дявола“ заслужи село Падеш. Награда получи и групата от Предел махала.\r\nЛора КАЛЧЕВА", "date": "2018.01.07", "title": "Благоевград: Кметът д-р Атанас Камбитов награди участници в „Кукерски фестивал” 2018"}
{"url": "http://www.focus-news.net/news/2018/01/07/2474516/blagoevgrad-vremenno-e-ogranicheno-dvizhenieto-po-pat-ii-19-simitli-bansko-v-rayona-na-s-gradevo-poradi-paten-intsident.html", "text": "Временно е ограничено движението по път II-19 Симитли - Банско в района на с. Градево поради пътен инцидент. Това съобщиха от пресцентъра на Агенция \"Пътна инфраструктура\". Шофьорите изчакват на място.", "date": "2018.01.07", "title": "Благоевград: Временно е ограничено движението по път II-19 Симитли - Банско в района на с. Градево поради пътен инцидент"}
{"url": "http://www.focus-news.net/news/2018/01/07/2474517/mayk-pompeo-direktor-na-tsru-donald-tramp-e-napalno-goden-da-bade-prezident-na-sasht.html", "text": "Директорът на Централното разузнавателно бюро (ЦРУ)  Майк Помпео защити президента на САЩ на фона на съмненията за умствената му годност, предизвикани от спорната книга на Майкъл Улф „Огън и ярост: В Белия дом на Доналд Тръмп“, пише изданието Washington Examiner.\r\nВ книгата, чието официално представяне се състоя по-рано тази седмица, авторът Улф твърди, че „100 процента“ от хората, близки до Тръмп, смятат, че той е „неспособен“ да върши работата си като държавен глава на вероятно най-могъщата държава в света. \r\nДоклад по-рано през седмицата разкри, че членове на Демократическата партия са провели среща с психиатър, за да разпитат за психическото здраве на 45-тия президент на САЩ. \r\n„Тези изявления са абсурдни\", категоричен бе Помпео. „Само чиста фантазия... Президентът е ангажиран, той разбира сложността, той задава много сериозни въпроси на нашия екип в ЦРУ, за да можем да предоставим всякаква информация, от която се нуждае, за да вземе добре информирано политически решения\", увери директорът на разузнаването. \r\nСъгласно думите му, единствените хора, които поставят под съмнение способността на Тръмп да ръководи страната, са онези, които все още не са приели, че той е лидерът в Белия дом.\r\n„Напълно годен е. Това е просто един смешен въпрос, който идва от хора,, които все още не са приели факта, че Тръмп е президент на САЩ. Съжалявам за тях“, коментира Помпео пред местни медии. Агенция „Фокус“ припомня: \r\nСлед като се провали в опита да блокира публикуването й, държавният глава на САЩ Доналд Тръмп определи новата книга за предизборната му кампания и администрация във Вашингтон като „пълна с лъжи“, и базирана на измислени източници. Американският президент бе категоричен, че книгата на Майкъл Улф „Огън и ярост: В Белия дом на Доналд Тръмп“, е „пълна с лъжи, грешни интерпретации и несъществуващи източници“. \r\nБившият министър-председател на Обединеното кралство Тони Блеър също отхвърли като „пълна измислица\" твърдението на Улф, съгласно което той е предупредил съветниците на Доналд Тръмп, че по време на кампанията за президентските избори в САЩ през 2016 г. е следен от британското разузнаване. Тереза Герова", "date": "2018.01.07", "title": "Майк Помпео, директор на ЦРУ: Доналд Тръмп е напълно годен да бъде президент на САЩ"}
{"url": "http://www.focus-news.net/news/2018/01/07/2474518/neven-boyanov-it-spetsialist-onlayn-reklamata-vse-po-chesto-izmestva-traditsionnata.html", "text": "Онлайн рекламата все по-често измества традиционната. Прогнозите на специалистите сочат, че до няколко години тя ще я замени почти напълно. Това каза за Радио „Фокус“ – Велико Търново IT специалистът Невен Боянов. Той допълни, че рекламата по интернет предлага много по-добри инструменти за създаване и работа. „От гледна точка на потребителя, примерно аз като ползвател на интернет в онлайн пространството получавам много по-подходящи за мен реклами, отколкото тези, които получавам по телевизията. Ако седна да гледам телевизия за час, вероятността някоя от рекламите, които са показани, да е за стока, от която се интересувам, е минимална. А в бъдеще със сигурност онлайн рекламите ще изместят традиционните“, категоричен бе експертът. Като основна причина той посочи и дигитализацията на медиите, а именно, че всяка една от тях вече има и интернет издание. „След като рекламата в онлайн пространството е по-добра, тогава и за самата медия ще е много по-добре да се издържа чрез реклами, които предлагат в онлайн варианта си, отколкото в традиционния“, заяви още Боянов. Той уточни, че въпреки, че цената на рекламите по интернет е по-ниска, при тях количеството ще е много по-голямо и това ще балансира приходите и разходите.\r\nЛуиза ТРАНЧЕВА", "date": "2018.01.07", "title": "Невен Боянов, IT специалист: Онлайн рекламата все по-често измества традиционната"}
{"url": "http://www.focus-news.net/news/2018/01/07/2474519/24-vesti-makedoniya-balgariya-i-makedoniya-obedinyavat-usiliya-za-razvitie-na-turizma-v-transgranichniya-region.html", "text": "Струмица и Благоевград ще се представят с обща туристическа оферта, предава скопската електронна медия \"24 Вести\".\r\nВ Югозападна България и Югоизточна Македония ще бъдат създадени т.нар. туристически \"възли\" - проект, чиято цел е привличане на посетители за дългосрочен престой в трансграничния регион и развиването на алтернативен туризъм. Инициативата е на екологичното сдружение \"Планетум\" от македонския град Струмица и Благоевградския регион на България, и се осъществява със съдействието на представители на туристическия бранш на двете страни и с помощта на Европейския съюз, \r\nСъвместната туристическа оферта на двата региона ще бъде достъпна на интернет платформа, така че гостите, които посещават Югозападна България, да получат информация за това какви природни забележителности може да бъдат видени в югоизточната част на съседна Македония. С изключение на Дойран, в тази част на югозападната ни съседка туристите пребивават само за еднодневни разходки до водопади и отделни исторически паметници. Агенция \"Фокус\" припомня:\r\nПредставители на двете страни се събраха на първа работна среща в края на месец ноември 2017 г., в рамките на която бе обсъдено функционирането на туристическите \"възли\" и създаването на нови, атрактивни туристически услуги. Серия от срещи ще бъде проведена до месец май, като първата от тях ще се състои още през януари. След това ще бъде създадена интернет платформата, на която ще бъдат публикувани общите предложения за туристите, които искат да посетят забележителностите в трансграничния регион на България и Македония. Тереза Герова", "date": "2018.01.07", "title": "\"24 Вести\" (Македония): България и Македония обединяват усилия за развитие на туризма в трансграничния регион"}
{"url": "http://www.focus-news.net/news/2018/01/07/2474520/blagoevgrad-dva-avtomobila-sa-katastrofirali-pri-selo-gradevo.html", "text": "Катастрофа е станала при село Градево и движението е спряно в двете посоки. Това съобщиха за Радио „Фокус“- Пирин от Областно пътно управление - Благоевград. Инцидентът е станал около 16.10 часа, а от 16.30 часа е спряно движението. Два автомобила са се ударили и са с материални щети. Жена, което е пътувала в едната кола, е с оплаквания в гърдите и се очаква медицински екип. \r\nЛора КАЛЧЕВА", "date": "2018.01.07", "title": "Благоевград: Два автомобила са катастрофирали при село Градево"}
{"url": "http://www.focus-news.net/news/2018/01/07/2474521/plovdiv-natovareno-e-dvizhenieto-po-vsichki-osnovni-napravleniya-v-oblastta-zasileno-e-politseyskoto-prisastvie.html", "text": "Натоварено е движението по всички основни направления в Пловдивска област, поради което е засилено полицейското присъствие по най-критичните участъци. Това съобщиха за Радио „Фокус“ – Пловдив от Областното пътно управление. Традиционно най-интензивен е трафикът по участъка на АМ „Тракия“ в областта, също по пътните артерии Пловдив-Карлово, Пловдив-Пещера и Пловдив-Асеновград-Смолян. През деня не са регистрирани сериозни пътни инциденти. От Областното пътно управление призоваха водачите да шофират с повишено внимание и съобразена скорост, за да не се създават условия за възникването на пътнотранспортни произшествия. Пътните настилки в областта са предимно сухи, по планинските райони – влажни, но обработени срещу заледяване. Ограничено е преминаването на МПС над 5 тона по пътя Плодовитово – Първомай – Асеновград, в района на км 6, заради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. Забранено е движението на МПС над 12 тона през прохода Троян-Кърнаре и по пътя Югово – Лъки – Здравец, в отсечката град Лъки-пътно кръстовище за хижа Момчил юнак. Забрана за преминаване на камиони над 12 тона е наложена и за пътя Поповица-Болярци. Опасност от образуването на свлачища има по пътните артерии Асеновград-Смолян и Кричим-Девин.\r\nТрафикът на територията на град Пловдив също е интензивен. Струпване на автомобили има в централната градска част, най-вече по булевардите „Цар Борис III Обединител“ и „Христо Ботев“, също по всички входно-изходни артерии. Пътните настилки в града са сухи и нормално проходими, автобусите се движат по график, изпълнявайки неделното си разписание.\r\nТони МИХАЙЛОВ", "date": "2018.01.07", "title": "Пловдив: Натоварено е движението по всички основни направления в областта, засилено е полицейското присъствие"}
{"url": "http://www.focus-news.net/news/2018/01/07/2474522/der-klner-stadt-anzeiger-navodneniyata-v-germaniya-preustanoveno-e-koraboplavaneto-mezhdu-duisburg-i-koblents.html", "text": "Ситуацията с наводненията в южната и западната част на Германия се влоши през почивните дни заради продължаващото покачване на нивата на водите на реките Рейн, Дунав, Мозел и Некар, съобщава регионалният ежедневник  Der Kölner Stadt-Anzeiger .\r\nСилните превалявания, които донесе бурята „Бурглинд“, предизвикаха наводнения в редица райони в южната и западната част на страната, където реките излязоха от коритата си. Това наложи издаването на забрана за корабоплаване по редица реки – решение на властите, което доведе след себе си до сериозни щети за бизнеса. \r\nСъгласно разпространената информация, 180-километровия участък на река Рейн между Дуисбург и Кобленц е затворен за движението на кораби, повечето от които останаха на котва в пристанищата. В ранните часове на деня нивото на река Рейн при Кьолн надмина критичния маркер от 8.30 метра, което практически прави невъзможно преминаването на плавателни съдове под мостовете над реката. \r\nКритична остава ситуацията и по поречията на реките Мозел, Саар и на Дунав в участъка й в Бавария.Тереза Герова", "date": "2018.01.07", "title": "Der Kölner Stadt-Anzeiger: Наводненията в Германия – преустановено е корабоплаването между Дуисбург и Кобленц"}
{"url": "http://www.focus-news.net/news/2018/01/07/2474523/blic-sarbiya-nad-120-hilyadi-balgari-sa-posreshtnali-nova-godina-v-chuzhbina-a-golyama-chast-ot-tyah-sa-izbrali-za-praznika-sarbiya-makedoniya-i-gartsiya.html", "text": "Над 120 хил. българи са посрещнали новата, 2018 година в чужбина, като по-голямата част от тях са избрали да прекарат празника в съседните Сърбия, Гърция и Македония, пише белградското издание Blic.\r\nПредставителите на туристическия бранш в България са категорични, че изборът на съгражданите им се базира на добрата храна, музиката, възможностите за развлечение и ниските цени, които предлагат съседните държави. Най-популярни са били пакетите с две или три нощувки и връщане в България на 1 януари. Цените им са варирали между 150 и 175 евро с включен транспорт, \r\nБългария също е била популярна дестинация за Коледните и Новогодишните празници, като съгласно приведените данни около 350 хил. наши сънародници са направили резервации в родните курорти. От редакцията подчертават, че благодарение на евтините самолетни билети десетки хиляди чужденци са посрещнали празниците в България, където цените са тридневни пакети с включена празнична вечери са били в диапазона 150-250 евро. \r\nПрез 2017 г. България е посетена от над 8,5 млн. чужденци, с 7,3% повече от миналата година, сочат данни на Националния статистически институт, цитирани от Blic. Тереза Герова", "date": "2018.01.07", "title": "Blic (Сърбия): Над 120 хиляди българи са посрещнали Нова година в чужбина, а голяма част от тях са избрали за празника Сърбия, Македония и Гърция"}
{"url": "http://www.focus-news.net/news/2018/01/07/2474524/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на Радио „Фокус“ – Пазарджик. Пътните настилки са сухи. Патрул на КАТ е разположен на разклона за село Мало Конаре. Въведени са скоростни ограничения по трасето на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.01.07", "title": "Пазарджик: Натоварено е движението по пътя Пазарджик-Пловдив"}
{"url": "http://www.focus-news.net/news/2018/01/07/2474525/hurriyet-v-turtsiya-pochetoha-pametta-na-voennosluzheshtite-zaginali-v-operatsiyata-za-sarakamash.html", "text": "В неделя, 7 януари, в Турция почетоха паметта на отоманските войници, загинали в битката за Саръкамъш от Първата световна война, съобщава вестник Hurriyet.\r\nХиляди граждани на Турция се включиха в марш в източната провинция Карс, откъдето през 1914 г. стартира злополучната операция срещу руската армия. По този начин бе отбелязана 103-та годишнината от операцията, в която близо 90 хил. отомански войници измръзват до смърт в планините.\r\nСъбитието премина под мотото „Турция марширува редом с мъчениците“. Участниците в него извървява 4,5-километрова пътека до паметника, издигнат в памет на жертвите на операцията. Министърът на младежта и спорта Ашкин Бак и министърът на транспорта, морските въпроси и комуникации Ахмет Арслан бяха сред официалните лица, които взеха участие в похода.Агенция \"Фокус\" припомня:\r\nОперацията за Саръкамъш е част от Кавказвата кампания на Османската империя срещу Руската империя и се провежда в периода от 22 декември 1914 г. до 17 януари 1915 г. Османските войски, зле подготвени за тежките зимни условия, понасят най-сериозни загуби в планините Алахюкбер, където загиват около 90 хил. военнослужещи. В резултат изходът от сражението е в полза за руските войски. Впоследствие обаче османците хвърлят вината за поражението върху арменците - битката за Саръкамъш е прелюдия към арменския геноцид. .Тереза Герова", "date": "2018.01.07", "title": "Hurriyet: В Турция почетоха паметта на военнослужещите, загинали в операцията за Саръкамъш"}
{"url": "http://www.focus-news.net/news/2018/01/07/2474526/aktsenti-v-sutreshniya-blok-dobro-utro-balgariya-na-radio-fokus-na-8-yanuari.html", "text": "Председателство под знака на протести. Ще засилят ли натиска опозиционните партии в присъствието на евролидерите? Очаквайте с анализ политолога Борис Попиванов. Може ли България да даде тласък на диалога между ЕС и Турция, след като Анкара и София демострираха единство при откриването на реставрираната българска църква „Св. Стефан“? По темата ще разговаряме с генералния консул на Р България в Истанбул Ангел Ангелов. Колко от нас прибягват до бързи кредити, за да попълнят бюджета след празниците и за какво да внимаваме, когато теглим такива? Това ще попитаме председателят на КЗП Димитър Маргаритов? Меката зима тази година се отразява неблагоприятно на пчелните семейства в Родопите. Очакват ли загуби производителите на мед и пчелни продукти ще научим от кореспондента ни в Смолян Нели Гергьовска? Редица инициативи по повод навършването на 800 години от възцаряването на Иван Асен II ще бъдат организирани в Асеновград. Подробностите ще научим от Тони Михайлов от Радио „Фокус“-Пловдив. Две лунни и 3 слънчеви затъмнения се очакват през 2018 година. Откъде и как ще могат да бъдат наблюдавани ще ни разкаже на финала на предаването Марияна Валентинова. \r\nТези и още теми в „Добро утро, България“ от 6 до 10 с водещ Евелин Цанева.", "date": "2018.01.07", "title": "Акценти в сутрешния блок „Добро утро, България“ на Радио „Фокус“ на 8 януари"}
{"url": "http://www.focus-news.net/news/2018/01/07/2474527/gl-komisar-mladen-marinov-za-momenta-ne-mozhem-da-kazhem-koga-tochno-e-nastapila-smartta-na-rosen-angelov.html", "text": "За момента не можем да кажем кога точно е настъпила смъртта на Росен Ангелов. Това каза главният секретар на МВР главен комисар Младен Маринов на брифинг във връзка с откритото тяло на издирвания Росен Ангелов, предаде репортер на Агенция „Фокус“. \"Целта на операцията беше първо да гарантираме сигурността на гражданите, да бъде притиснат и да няма възможност да се придвижва свободно и междувременно да извършваме претърсване дом по дом. За провеждането на тази операция бяха включени сили на МВР и та Българската армия. Методичното претърсване продължава вече трети ден. Около 14.00 часа в една от стаите на изоставена къща в Луково е намерено тялото на мъж, който по възраст и описание отговаря на издирваното лице и държи в ръката си пистолет. Огледът тепърва започва, има огнестрелна рана в областта на слепоочието.  Не можем да кажем кога точно е настъпила смъртта. По описание и по дрехите можем да твърдим, че това е лицето, което издирваме, но експертизите ще го докажат\", допълни още гл. комисар Младен Маринов.\r\nДеница КИТАНОВА", "date": "2018.01.07", "title": "Гл. комисар Младен Маринов: За момента не можем да кажем кога точно е настъпила смъртта на Росен Ангелов"}
{"url": "http://www.focus-news.net/news/2018/01/07/2474528/agentsiya-fokus-izlachva-na-zhivo-brifinga-na-mvr-vav-vrazka-s-otkritoto-tyalo-na-izdirvaniya-rosen-angelov.html", "text": "Агенция „Фокус“ излъчва на живо брифинга на МВР във връзка с откритото тяло на издирвания за шесторното убийство в Нови Искър Росен Ангелов. Бринфинга може да гледате тук:", "date": "2018.01.07", "title": "Агенция „Фокус“ излъчва на живо брифинга на МВР във връзка с откритото тяло на издирвания Росен Ангелов"}
{"url": "http://www.focus-news.net/news/2018/01/07/2474529/veliko-tarnovo-dvizhenieto-po-pat-i-5-veliko-tarnovo-debelets-pri-prisovski-zavoi-se-osashtestvyava-v-edna-lenta-poradi-paten-intsident.html", "text": "Движението по път I-5 Велико Търново - Дебелец при Присовски завои се осъществява в една лента поради ПТП. Това съобщиха от пресцентъра на Агенция \"Пътна инфраструктура\".\r\nТрафикът се регулира от Пътна полиция.", "date": "2018.01.07", "title": "Велико Търново: Движението по път I-5 Велико Търново - Дебелец при Присовски завои се осъществява в една лента поради пътен инцидент"}
{"url": "http://www.focus-news.net/news/2018/01/07/2474530/vratsa-vremenno-dvizhenieto-po-pat-ii-15-vratsa-borovan-v-rayona-na-spirka-cheresha-pri-km-8-se-osashtestvyava-v-edna-lenta-poradi-tezhko-ptp.html", "text": "Временно движението по път II-15 Враца - Борован в района на спирка \"Череша\" при км 8 се осъществява в една лента поради тежко ПТП. Това съобщиха от пресцентъра на Агенция \"Пътна инфраструктура\".", "date": "2018.01.07", "title": "Враца: Временно движението по път II-15 Враца - Борован в района на спирка \"Череша\" при км 8 се осъществява в една лента поради тежко ПТП"}
{"url": "http://www.focus-news.net/news/2018/01/07/2474531/the-sidney-morning-herald-goreshtinite-v-sidni-izdadeni-sa-preduprezhdeniya-za-opasnost-ot-pozhari-temperaturite-se-povishiha-do-pochti-rekordni-niva.html", "text": "Рекордът за най-висока температура в Сидни не бе счупен, но все пак в неделя, 7 януари, термометрите отчетоха внушителните 47,3 градуса по Целзий, отбелязва вестник The Sidney Morning Herald.\r\nЗаради горещата вълна, която обхвана австралийския град и прилежащите му райони, властите издадоха пълна забрана за паленето на огън. Отменен бе и международен тенис турнир. \r\nВисоките температури обаче изглежда повлияха на работоспособността на служителите в Националната метеорологичната служба, откъдето погрешно съобщиха, че е надминат рекордът за най-горещ ден в Сидни от 1939 г., когато в града са отчетени 47,8 градуса по Целзий. И все пак според данни от Обсерваторията „Хил“, неделният ден в Сидни е бил най-горещият за последните пет години. Тереза Герова", "date": "2018.01.07", "title": "Тhe Sidney Morning Herald: Горещините в Сидни – издадени са предупреждения за опасност от пожари, температурите се повишиха до почти рекордни нива"}
{"url": "http://www.focus-news.net/news/2018/01/07/2474532/pregled-na-mezhdunarodnite-novini-do-18-chasa-agentsiya-fokus.html", "text": "Председателите на Християндемократическия съюз (ХДС), на Християнсоциалния съюз (ХСС) и на Германската социалдемократическа партия (ГСДП) – Ангела Меркел, Хорст Зеехофер и Мартин Шулц, дадоха официален старт на междупартийните консултации за съставянето на нова голяма коалиция в Германия.\r\nПреговорите, които бяха подновени след колапса на възможната „ямайска“ коалиция, започват в условията на огромен натиск върху участващите партии. Новото федерално правителство ще трябва да реши изключително трудни задачи, подчерта канцлерът на страната и лидер на политическия блок Съюза (ХДС/ХСС) Ангела Меркел. Критиците на голямата коалиция твърдят, че партиите в нея нямат воля за провеждането на така необходимите за страната реформи. \r\nПредварителните сондажи трябва да приключат до петък, 12 януари. Дотогава партиите трябва да преценят трезво дали е целесъобразно да започнат коалиционни преговори.\r\n*** В неделя Франция почита паметта на жертвите, загинали при терористичните атентати в страната от януари 2015 г., когато бяха извършени нападения срещу редакцията на сатиричното издание „Шарли Ебдо“ (7 януари) и еврейски магазин (9 януари).\r\nДържавният глава Еманюел Макрон и неговата съпруга Бриджит, кметът на Париж Ан Идалго и редица министри от кабинета в Париж почетоха паметта на жертвите. Церемониите, организирани от Кметството на Париж, бяха скромни и завършиха без политически изявления – така, както пожелаха близките и роднините на загиналите, общо 17 в двете атаки. \r\nВенци и цветя бяха положени пред сградата, където по-рано се помещаваше редакцията на „Шарли Ебдо“. При терористичното нападение от 7 януари там бяха убити 11 души – журналисти, охранител и посетители.\r\nВъзпоменателна церемония бе организирана и за четирите жертви на атаката срещу еврейски магазин от 9 януари 2015 г.\r\n*** Мъж на 60-годишна възраст, който пострада при експлозията  до метростанция в югозападната част на шведската столица Стокхолм, е починал в резултат на получените рани.\r\nПо-рано полицията съобщи, че по данни на очевидци мъжът е „вдигнал предмет от земята, който е избухнал“. По-късно той е починал в болница. Жена на 45 г. също бе ранена при взрива. \r\nСлед инцидента метростанцията и разположен в близост площад са евакуирани и достъпът до тях бяха блокирани. Говорител на полицията изключи възможността за терористичен фон на инцидента. Местни медии съобщиха, че експлозията е предизвикана от граната.\r\n*** Ситуацията с наводненията в южната и западната част на Германия се влоши през почивните дни заради продължаващото покачване на нивата на водите на реките Рейн, Дунав, Мозел и Некар.\r\nСилните превалявания, които донесе бурята „Бурглинд“, предизвикаха наводнения в редица райони в южната и западната част на страната, където реките излязоха от коритата си. Това наложи издаването на забрана за корабоплаване – решение на властите, което доведе след себе си до сериозни щети за бизнеса. \r\nСъгласно разпространената информация, 180-километровия участък на река Рейн между Дуисбург и Кобленц е затворен за движението на кораби, повечето от които останаха на котва в пристанищата. В ранните часове на деня нивото на река Рейн при Кьолн надмина критичния маркер от 8.30 метра, което практически прави невъзможно преминаването на плавателни съдове под мостовете над реката. \r\nКритична остава ситуацията и по поречията на реките Мозел, Саар и на Дунав в участъка й в Бавария.\r\n***През 2017 г. изтребители на страните от НАТО, базирани на ротационен принцип в литовската военновъздушна база „Зокхяй“, са съпроводили 130 пъти руски самолети над Балтийско море.\r\n„Съгласно данните от Министерството на отбраната, през 2017 г. изтребители на Алианса за вдигани във въздуха за идентифициране и съпровождане на руски самолети около 130 пъти“, се казва в публикувано съобщение. \r\nТАСС отбелязва, че случаите на съпровождане през предходната година са били повече, в сравнение с тези от 2016 г., когато са регистрирани 110 такива полета. През 2015 г. обаче броят им е бил 160.\r\n*** Рекордът за най-висока температура в Сидни не бе счупен, но все пак в неделя, 7 януари, термометрите отчетоха внушителните 47,3 градуса по Целзий.\r\nЗаради горещата вълна, която обхвана австралийския град и прилежащите му райони, властите издадоха пълна забрана за паленето на огън. Отменен бе и международен тенис турнир. \r\nВисоките температури обаче изглежда повлияха на работоспособността на служителите в Националната метеорологичната служба, откъдето погрешно съобщиха, че е надминат рекордът за най-горещ ден в Сидни от 1939 г., когато в града са отчетени 47,8 градуса по Целзий. И все пак според данни от Обсерваторията „Хил“, неделният ден в Сидни е бил най-горещият за последните пет години.\r\n*** Генералният инспектор на Пентагона публикува доклад, в който остро критикува опитите на НАТО, подкрепени от САЩ, за реформа на Военновъздушните сили на Афганистан, като изтъква пропуски в обучението, подкрепата и липсата на съгласувана всеобхватна стратегия.\r\nДокладът, публикуван по-рано тази седмица, е разделен на шест основни раздела, пет от които съдържат изключително критични забележки относно мисията и афганистанските ВВС.\r\n„Военните, ръководени от НАТО, полагат усилия да обучават, съветват и подпомагат афганистанските военновъздушни сили, което доведе до забележителни постижения\", се казва в обобщението на документа. Те обаче „нямат план, определящ условията на мисията за развитие на ВВС на Афганистан. Напредъкът им не може да бъде проследен, тъй като не е определена крайната цел и свързаните с нея показатели за определяне на способностите и капацитета на афганистанските ВВС\", става ясно от текста, подготвен от генералния инспектор на Пентагона. \r\nВ доклада се посочва, че персоналът за поддръжка на афганистанските ВВС не получава стандартизирано или последователно обучение, и че коалицията не е успяла да спомогне за развитието на \"способността за институционално обучение на афганистанската национална армия чрез включване на специфични за военната служба изисквания“.\r\n„Липсата на стандартизирано и последователно обучение ограничава превръщането на афганистанските ВВС в професионални, способни и устойчиви\", се казва още в документа.\r\n***", "date": "2018.01.07", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/01/07/2474533/veliko-tarnovo-ogranicheno-e-dvizhenieto-za-tovarni-avtomobili-nad-12-tona-po-patya-mezhdu-selo-lozen-i-polski-trambesh.html", "text": "Ограничено е движението за товарни автомобили над 12 тона по пътя между село Лозен и Полски Тръмбеш. Причината е лошо експлоатационно състояние, а срокът за приключване на ремонтите е краят на днешния ден. Обходният маршрут е през селата Драганово, Янтра и Поликраище. Това съобщиха за Радио „Фокус” – Велико Търново от Агенция „Пътна инфраструктура“. Условията за пътуване във Великотърновска област са добри. Настилките са сухи, а времето предимно ясно. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т по път ІІІ-4082 Чешма-Кесарево. Обходният маршрут е през Чешма-Сливовица-Горско Ново село-Джулюница-Кесарево. Проходът на Републиката е отворен за движение на всички МПС, но там остава в сила предупреждението за опасност от падащи камъни.\r\nЛуиза ТРАНЧЕВА", "date": "2018.01.07", "title": "Велико Търново: Ограничено е движението за товарни автомобили над 12 тона по пътя между село Лозен и Полски Тръмбеш"}
{"url": "http://www.focus-news.net/news/2018/01/07/2474534/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от + 4° до + 16°. Времето над страната е предимно ясно. Пътните настилки в по-голямата част от страната са сухи, на места – мокри, а по усойните и планински райони – частично заледени и обработени.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 15.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.07", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/07/2474535/afp-bivshiyat-premier-na-egipet-se-otkaza-ot-namerenieto-si-da-se-kandidatira-za-prezidentskite-izbori.html", "text": "Бившият министър-председател на Египет Ахмед Шафик обяви в неделя, че няма да се кандидатира за президентските избори в страната, които ще бъдат проведени по-късно тази година, предава AFP. Така Шафик се отказа от направените по-рано обещания да премери сили с настоящия държавен глава на северноафриканската държава Абдел Фатах Сиси.\r\n„Реших да не се кандидатирам на предстоящите президентски избори през 2018 г.\", обяви Шафик в изявление, като добави: „Видях, че няма да бъда най-добрият\".Тереза Герова", "date": "2018.01.07", "title": "AFP: Бившият премиер на Египет се отказа от намерението си да се кандидатира за президентските избори"}
{"url": "http://www.focus-news.net/news/2018/01/07/2474536/svetlana-kuyumdzhieva-fondatsiya-plovdiv-2019-prez-2019-g-horata-shte-osaznayat-napalno-kakvo-e-plovdiv-evropeyska-stolitsa-na-kulturata-preminavayki-prez-opita-na-proekta.html", "text": "През 2019 година хората ще осъзнаят напълно какво е „Пловдив – европейска столица на културата“, преминавайки през опита на проекта. Това каза за Радио „Фокус“ – Пловдив Светлана Куюмджиева, артистичен директор на Фондация „Пловдив 2019“, в отговор на въпрос дали жителите на Пловдив и всички останали разбират какво точно ще се случи през следващата година. „Не съм сигурна дали хората все още осъзнават какво ще се случи през 2019 година. Според мен те най-ясно ще разберат характера на този проект в самата година на титлата или може би година-две след това, като усетят, преживеят и участват в събитията и самите остатъчни ефекти от проекта „Европейска столица на културата“. С различна степен и по своеобразен начин, доста индивидуално понякога, проектът променя градовете, променя светоусещането на хората в тях“, коментира тя. Светлана Куюмджиева подчерта, че са създадени всички предпоставки интересуващите се и имащите положително отношение да разберат повече за този проект, да има къде да намерят нужната им информация. „Това сме го създали като основа – нещо, което наистина липсваше в първите години на подготовка. Аз го отчитам като успех и знам какво усилие беше за нас да се справим с всички тези задачи, които си бяхме поставил в началото на годината, при все организационните трудности и всички преговори, през които трябваше да преминем“, посочи артистичният директор на Фондация „Пловдив 2019“.\r\nТони МИХАЙЛОВ", "date": "2018.01.07", "title": "Светлана Куюмджиева, Фондация „Пловдив 2019“: През 2019 г. хората ще осъзнаят напълно какво е „Пловдив – европейска столица на културата“, преминавайки през опита на проекта"}
{"url": "http://www.focus-news.net/news/2018/01/07/2474537/slobodna-dalmacija-harvatiya-shte-zastrashi-li-turskata-ofanziva-na-turisticheskiya-pazar-uspeha-na-sezona-v-harvatiyai.html", "text": "Няма съмнение - 2018-та ще бъде годината на голямото завръщане на туристите в Турция. Вече бяха разпространени предварителни данни, които показват, че ранните резервации от европейските туристи за почивка в Турция са се увеличили с 30% спрямо предходната година, а субсидиите, стимулите и улесненията, които Анкара предоставя на страните, които са готови да доведат гости в курортите й, нямат край, коментира хърватското електронно издание Slobodna Dalmacija.\r\nРешена на всяка цена да си върне загубените милиони от предходните два слаби туристически сезона, Турция отпуска солидни средства за допълнителни стимули на авиокомпаниите, круизните кораби и туроператорите, за да си гарантира сътрудничество с тях. Така Анкара практически \"купува\" всеки гост и награждава всеки партньор, който води такъв в страната, коментират от редакцията,  \r\nФактът, че туристите са преодолели страховете си от терористични нападения, се доказва от справката от ключови европейски пазари за месец декември 2017 г., съгласно която Турция отбелязва най-голям ръст в ранните резервации за почивка през следващия летен сезон от всички средиземноморски държави. Тенденцията е особено силно изявена в Германия - очаква се през 2018 г. Турция да бъде посетена от около половин милион туристи от водещата европейска страна. Не без значение за позитивната прогноза е решението на авиокомпания Germania да стартира полети до пет нови дестинации в Турция, като само този превозвач ще изпълнява по 10 полета седмично до страната.\r\nВ подобна ситуация Хърватия не бива да остава пасивна, уверени са в редакцията на изданието, тъй като голяма част от седемте милиона туристи, които Турция планира да привлече през настоящата година, със сигурност са такива, които през миналото лято са почивали в курортите по Адриатическото крайбрежие на страната. Slobodna Dalmacija обръща внимание, че в Германия например се предлагат по-малко оферти за ранни резервации на почивка в Хърватия, тъй като хотелиерите са убедени, че ще успеят да разпродадат всички стаи за настаняване без допълнителни отстъпки и усилия. Тереза Герова", "date": "2018.01.07", "title": "Slobodna Dalmacija (Хърватия): Ще застраши ли турската офанзива на туристическия пазар успеха на сезона в Хърватия?"}
{"url": "http://www.focus-news.net/news/2018/01/07/2474538/gl-komisar-mladen-marinov-ne-e-seriozno-da-se-davat-mneniya-po-sluchaya-v-novi-iskar-bez-konkretna-informatsiya-i-konkretni-rezultati-ot-ekspertizite.html", "text": "Не е сериозно да се дават мнения по случая в Нови Искър без конкретна информация и конкретни резултати от експертизите. Това каза главният секретар на МВР главен комисар Младен Маринов на брифинг във връзка с откритото тяло на издирвания Росен Ангелов, предаде репортер на Агенция „Фокус“. „Разпитваме хора, които са го познавали и могат да дадат описание на негово поведение, на неговия начин на живот. Има иззет компютър, който той е ползвал. Естествено след неговия преглед също ще направим изводи по отношение на това с какво се е занимавал и каква дейност е извършвал, контактите му. Експертизите са изключително много и трябва да бъдат направени. В момента започва огледът, в който ще се изземват веществени следи и доказателства“, обясни гл. комисар Маринов. На въпрос дали са установили какво е правил Росен Ангелов през 9-е години, през които е бил издирван, той отговори: „Установили сме до един период, който е най-близък до извършване на престъплението. Продължаваме с лица, които са живели с него да събираме информация за по-дълъг период. Фокусът на нашата работа беше по горещи следи, с хората които последно са го виждали, за да можем бързо да се ориентираме и бързо да го открием“. „Работил е епизодични неща, бил е строителен работник, работил е в автосервиз, предимно се е занимавал с железария, но нищо трайно, без да се осигурява. Незаконно се е прикачил към енергоснабдяването“, допълни той. „Като институция не правим предположения. За всяка една спекулация с информация, която не е проверена, включително и всички, които гадаят и се правят на гадатели и врачки какво точно се  е случило - не смятам, че е сериозно да се дават такива мнения, ако нямаш конкретна информация и конкретни резултати от експертизите“, каза още гл. комисар Младен Маринов. Във връзка с това дали тежката техника си тръгва от района, той уточни: „Няма за какво да стои повече. Всяка вечер си тръгваше, вечер оставаха само термокамерите, които засичаха движение и ударни групи, които трябваше да проверяват всяка една засечка. В хода на операцията са проверени над 10 такива случая, включително и снощи“.\r\nДеница КИТАНОВА", "date": "2018.01.07", "title": "Гл. комисар Младен Маринов: Не е сериозно да се дават мнения по случая в Нови Искър без конкретна информация и конкретни резултати от експертизите"}
{"url": "http://www.focus-news.net/news/2018/01/07/2474539/angel-kuzmanov-regionalna-direktsiya-po-gorite-pazardzhik-sistemata-na-elektronni-prevozni-bileti-za-darvesinata-raboti-dobre.html", "text": "Въведената система на електронните превозни билети за дървесина работи добре, каза за Радио „Фокус“ – Пазарджик директорът на Регионалната дирекция по горите в Пазарджик Ангел Кузманов. Той обясни, че проблем създава само липсата на покритие от страна на мобилните оператори в по-високопланинските региони. „Дали сме нашите предписания какви пропуски да се отстранят. Горските стопанства издават тези билети, но когато няма покритие се издават контролни талони. Ако има проблеми те се отстраняват на място. Понякога се бъркат имена на фирми-доставчици, а понякога вида на дървесните видове, но в хода на работа тези пропуски се отстраняват“, коментира Кузманов. Той допълни, че за сега няма сериозни проблеми и всички фирми, които извършват превози и доставка на дървесина се стараят да спазват законовите изисквания.\r\nВаня НИКОЛОВА", "date": "2018.01.07", "title": "Ангел Кузманов, Регионална дирекция по горите - Пазарджик: Системата на електронни превозни билети за дървесината работи добре"}
{"url": "http://www.focus-news.net/news/2018/01/07/2474540/gl-komisar-mladen-marinov-dori-i-kategorichno-da-se-dokazhe-che-namereniyat-trup-e-na-rosen-angelov-razsledvaneto-prodalzhava.html", "text": "Дори и категорично да се докаже, че намереният труп е на Росен Ангелов, разследването продължава. Това каза главният секретар на МВР гл. комисар Младен Маринов, предаде репортер на Агенция „Фокус“. Относно това на кога е вилата, има ли следи, че там е живял и се е укривал през последните ден – два Росен Ангелков, гл. комисар Маринов заяви:  „Не мога да кажа повече факти, тъй като първата ни цел е да запазим местопроизшествието, за да бъде извършен качествен оглед“.  По думите му вилата, в която е намерен трупът е в района, в който органите на реда са предполагали, че се е укривал Ангелов. „Силно казано вила – това е стара постройка, която е изоставена, с разбити прозорци, с разбити врати. Там все още не е направен оглед, тъй като територията беше разделена на квадрати, за да се провежда прочистването методично без да се пропускат къщи. Днес беше ред на този квадрат“, обясни гл. комисар Младен Маринов.\r\nНа въпрос с оръжието, с което се е прострелял Ангелов ли е извършено шесторното убийство, главният секретар поясни: „Трябва да говорим с факти. Не мога да предполагам. Като човек, който борави с оръжие на пръв поглед мога да ви кажа, че най-вероятно става въпрос за пистолет „Барета“, но оттам нататък какъв калибър е и всички други подробности - нека оставим експертизата да покаже“.\r\nНа въпрос, ако категорично се докаже, че намереният труп е на Росен Ангелов приключва ли разследването, гл. комисар Маринов отговори: „Напротив разследването продължава. В случая ще се образува отделно досъдебно производство, което ще се води в ОМВР-София. Разследването по шесторното убийство продължава. Когато се установи, че това е лицето Росен Ангелов и съпричастността му, както и на оръжието евентуално, което ще бъде изследвано,  към убийството има процедура, по която те ще се приобщят към разследването на убийството“.\r\nГл. комисар Младен Маринов поясни, че в района е имало засечено движение с термокамерите. „Всичко беше проверено и изчистено, това бяха собственици на имоти“, обясни той.  На въпрос възможно ли е това, че термокамерите не са засекли в района Росен Ангелов да говори, че се е самоубил по-рано там, гл. комисар Маринов уточни: „Можем само да гадаем по косвени белези. Най-точна ще бъде съдебно-медицинската експертиза, която може да даде някакво датиране на смъртта“.\r\nПо думите му данните момента говорят за един извършител на масовото убийство в Нови Искър. „Това е дело, по което са назначени изключително много експертизи и всяка една от тях доказва или отхвърля определена версия или твърдения“, коментира главният секретар на МВР. \r\nДеница КИТАНОВА", "date": "2018.01.07", "title": "Гл. комисар Младен Маринов: Дори и категорично да се докаже, че намереният труп е на Росен Ангелов, разследването продължава"}
{"url": "http://www.focus-news.net/news/2018/01/07/2474541/blagoevgrad-dvizhenieto-po-pat-ii-19-simitli-bansko-v-rayona-na-gradevo-se-osashtestvyava-v-edna-lenta-dvuposochno-s-propuskatelen-rezhim-poradi-ptp.html", "text": "Движението по път II-19 Симитли - Банско в района на Градево се осъществява в една лента, двупосочно, с пропускателен режим, поради ПТП. Това съобщиха от пресцентъра на Агенция \"Пътна инфраструктура\".", "date": "2018.01.07", "title": "Благоевград: Движението по път II-19 Симитли - Банско в района на Градево се осъществява в една лента, двупосочно, с пропускателен режим, поради ПТП"}
{"url": "http://www.focus-news.net/news/2018/01/07/2474542/focus-pregovaryashtite-ot-sayuza-hdshss-i-gsdp-nyama-da-davat-intervyuta-v-perioda-na-predvaritelnite-sondazhi-za-nova-golyama-koalitsiya.html", "text": "Работните екипи на Съюза (ХДС/ХСС) и Германската социалдемократическа партия (ГСДП) постигнаха съгласие за налагане на забрана за даване на интервюта за медии през следващите дни, в които са в ход предварителните преговори за съставяне на нова голяма коалиция в Берлин, съобщава изданието Focus.\r\nВ рамките на първия от общо шестте кръга на сондажите, представителите на партиите демонстрираха единодушие по въпроса, като аргументираха решението си с желанието да предотвратят медийното влияние на изхода от предварителните преговори. \r\nПървият кръг от разговорите за съставяне на новото германско правителство се провежда в централата на германските социалдемократи в Берлин. В рамките на следващата седмица преговорите ще продължат в седалищата на Християндемократическия съюз (ХДС) на Ангела Меркел и на Християнсоциалния съюз (ХСС) на Хорст Зеехофер. \r\nНеделната среща между партийните и фракционните лидери на трите партии започна в ранните следобедни часове, като след приключването й 14-те работни групи трябва да представят конкретен план за хода на преговорите. \r\nПредварителните сондажи, които бяха подновени след колапса на възможната „ямайска“ коалиция, започнаха в условията на огромен натиск върху участващите партии. Предварителните сондажи трябва да приключат до петък, 12 януари. Дотогава партиите трябва да преценят трезво дали е целесъобразно да започнат коалиционни преговори.Тереза Герова", "date": "2018.01.07", "title": "Focus: Преговарящите от Съюза (ХДС/ХСС) и ГСДП няма да дават интервюта в периода на предварителните сондажи за нова голяма коалиция"}
{"url": "http://www.focus-news.net/news/2018/01/07/2474543/reuters-shiitskite-buntovnitsi-svaliha-samolet-na-vodenata-ot-sauditska-arabiya-regionalna-koalitsiya.html", "text": "Самолет на водената от Саудитска Арабия регионална коалиция се разби на територията в Йемен, предава Reuters. \r\nПо данни на местни медии изтребителят е свален от шиитските бунтовници, като се пояснява, че машината е „Юрофайтър Торнадо“, британско производство. \r\nСаудитският телевизионен канал Al Arabiya предаде, че двамата пилоти са оцелели след инцидента. \r\nДруги подробности към момента не се привеждат..", "date": "2018.01.07", "title": "Reuters: Шиитските бунтовници свалиха самолет на водената от Саудитска Арабия регионална коалиция"}
{"url": "http://www.focus-news.net/news/2018/01/07/2474544/ivan-dukov-istoricheski-muzey-asenovgrad-2017-godina-be-trudna-no-uspeshna-za-muzeya-sastoya-se-parvata-ni-samostoyatelna-izlozhba-v-chuzhbina.html", "text": "2017 година бе трудна, но успешна за Исторически музей-Асеновград. Това каза за Радио „Фокус“ – Пловдив директорът на културната институция Иван Дуков. По думите му през последните 12 месеца са се случили много важни събития за музея. „Сред основните акценти е първата самостоятелна изложба на нашия музей в чужбина. По покана на Българския културен институт в Полша направихме две изложби с автор колегата Мина Христемова. Изложбата е озаглавена „Осезаеми божествени откровения в свещената планина Родопи”. През месец май, с откриването на културната програма в Българския културен институт в Полша, ние успяхме да представим нашето богатство в музея, свързано основно със сакрални предмети още от палеолита до по-ново време. Трудна и тежка изложба, но за пръв път един общински музей като нашия успя да покаже, че богатствата в културно-историческото наследство се разполагат не само в националните и регионалните музеи, но и в по-скромните музеи също има много неща, които да се представят в България и в чужбина“, коментира Дуков. Директорът посочи, че през 2017 година музеят е посрещал посетители с програма, изпълнена с изложби, сред които и редица гостуващи, със събития, свързани с характерни празници, традиции и обичаи. „През 2017 година продължи и осъществяването на традиционните ни инициативи като благотворителните базари, предшествани от работилници по повод някой от традиционните  български празници. В организираните събития участват деца от ДГ „Дружба“, от други детски градини и от основните училища в Асеновград, но основно деца от Центъра за деца с увреждания“, каза Дуков. По думите му през 2017 година, по време на Нощта на музеите в Асеновград, за втори път културната институция е организирала тур по църкви и музейни маршрути. „Интересът към него се засилва, а това провокира жители и гости на града да идват в Асеновград точно за този тур по музейни маршрути“, коментира Иван Дуков.\r\nТони МИХАЙЛОВ", "date": "2018.01.07", "title": "Иван Дуков, Исторически музей-Асеновград: 2017 година бе трудна, но успешна за музея, състоя се първата ни самостоятелна изложба в чужбина"}
{"url": "http://www.focus-news.net/news/2018/01/07/2474545/veliko-tarnovo-vazstanoveno-e-dvizhenieto-po-pat-i-5-veliko-tarnovo-debelets-pri-prisovski-zavoi.html", "text": "Възстановено e движението по път I-5 Велико Търново - Дебелец при Присовски завои. Това съобщиха от пресцентъра на Агенция \"Пътна инфраструктура\".", "date": "2018.01.07", "title": "Велико Търново: Възстановено e движението по път I-5 Велико Търново - Дебелец при Присовски завои"}
{"url": "http://www.focus-news.net/news/2018/01/07/2474546/vratsa-vazstanoveno-e-dvizhenieto-po-pat-ii-15-vratsa-borovan-v-rayona-na-spirka-cheresha.html", "text": "Възстановено е движението по път II-15 Враца - Борован в района на спирка \"Череша\" . Това съобщиха от пресцентъра на Агенция \"Пътна инфраструктура\".", "date": "2018.01.07", "title": "Враца: Възстановено е движението по път II-15 Враца - Борован в района на спирка \"Череша\""}
{"url": "http://www.focus-news.net/news/2018/01/07/2474547/vratsa-kola-pomete-i-ubi-peshehodets-kray-grada.html", "text": "Кола помете и уби пешеходец във вилната зона край Враца, предаде Нова телевизия. Човекът отивал към автобусната спирка и пресичал 4-лентовото платно на пешеходна пътека, когато бил ударен и подхвърлен на няколко метра. Загинал на място.\r\nОще не се знае самоличността му.\r\nОграничението в този участък е 60 километра в час, но почти не се спазва. Водачът на автомобила е възрастен мъж. Не е употребил алкохол.", "date": "2018.01.07", "title": "Враца: Кола помете и уби пешеходец край града"}
{"url": "http://www.focus-news.net/news/2018/01/07/2474548/predstoyashti-sabitiya-v-stranata-za-8-yanuari-agentsiya-fokus.html", "text": "***\r\nПредседателят на Народното събрание Цвета Караянчева ще участва в честванията по повод 140-ата годишнина от Освобождението на Казанлък. В 17.00 часа Караянчева ще присъства на тържествената заря-проверка и ще произнесе слово. Преди това председателят на парламента ще приеме строя и ще поздрави почетния караул от представителни части на 61-ва Стрямска механизирана бригада. \r\n***\r\nОт 09.30 часа ІІ състав на Специализирания наказателен съд ще гледа делото срещу Емил М., Лазарин Л., Едуард П. и др. за приготовление за убийство по чл. 115 чл. 116 НК. \r\n***\r\nОт 12.00 часа ще бъде осветено Родилното отделение на УМБАЛ „СВ. Анна“. \r\n***\r\nОт 13.00 часа в Националния пресклуб на БТА, Софийската стокова борса ще даде пресконференция на тема „Годишен обзор на борсовата търговия в България - движение на цените и тенденции“.\r\n***\r\nОт 13.30 часа ХІ състав на Специализирания наказателен съд ще се гледа делото срещу Николай И. – производство за определяне на общо наказание по 1л. 23-27 НК.\r\n***\r\nОт 14.00 часа ХIІІ състав на Специализирания наказателен съд ще гледа делото срещу Али Л., Величко Д., Екрем М. и Гочо Г. за организиране и ръководене на организирана престъпна група. \r\n***\r\nОт 19.00 часа в Конферентната зала на Софийския университет „Св. Климент Охридски“ ще бъде отбелязана 70-годишнината от приемането на Конституцията на Република Италия.\r\n***\r\nОт 11.00 часа на ул. „Иван Михайлов“ 1 ще се проведе пресконференция на Сдружение Югозападни общини.\r\n***\r\nОт 12.00 часа в Заседателната зала на Община Бургас кметът Димитър Николов и неговите заместници ще представят общата рамка на проектобюджета за настоящата 2018 година.\r\n***\r\nОт 10.00 до 19.00 в офиса на ПП ГЕРБ в Бяла Слатина, народният представител Красен Кръстев ще има приемен ден за граждани. \r\n***\r\nОт 10.00 часа във формированията на Военноморските сили ще се състоят военни ритуали по повод тържествено откриване на новата учебна 2018 година.\r\n*** \r\nОт 12.00 часа в ДКЦ „Чайка“ ще бъде отбелязан Денят на родилната помощ (Бабинден).\r\n***\r\nОт 13.00 часа в  централата на ГС на БСП на ул. „Македония” 33 - Иван Иванов, народен представител от ПГ „БСП за България“, член на парламентарните комисии по регионална политика, благоустройство и местно самоуправление и по транспорт, информационни технологии и съобщения ще приема граждани.\r\n***\r\nОт 14.00 часа в зала 816 във Факултета по Фармация към Медицински университет – Варна проф. д-р Христина Групчева ще представи първото обучение в България на специализанти по очни болести със симулатори за диагностика и хирургия в офталмологията. \r\n***\r\nОт 17.00 часа в Младежки дом – Врацаще се състои лекция на тема „Европейската наука – достъпна за всеки“.\r\n***\r\nОт 11.30 часа в Художествената галерия ще се състои работилничка за въображение „Приказни герои от глина“. \r\n***\r\nВ регионална библиотека „Дора Габе“ ще бъде представена изложба на библиотечни документи по повод 115 години от рождението на Христо П. Капитанов /1903–1971/, добруджански поет, журналист и общественик и 120 години от рождението на Яни Калиакренски /1898–1944/, добруджански журналист и писател, обществен, културен и театрален деец, редактор.\r\n***\r\nОт 16.00 часа в сградата на Община град Добрич в Голямата заседателна зала – етаж 2 ще се проведе публично обсъждане на проектобюджета.\r\n***\r\nОт 11.00 часа с поднасяне на цветя пред паметната плоча на Пулевата къща в Карлово ще започнат събитията по повод 140 години от освобождението на града от османска власт. В 11.20 часа ще потегли шествие, което ще премине през улиците „Васил Левски“ и „Ген. Карцов“. В 11.40 часа ще бъдат поднесени венци и цветя пред паметника на ген. Павел Карцов в Карлово. Пред паметника ще се състои и военен церемониал.\r\n***\r\nОт 17.00 часа в клуба на Съюза на офицерите и сержантите от запаса и резерва ще бъдат отбелязани 170 години от рождението на Христо Ботев.\r\n***\r\nОт 16.30 до 18.00 часа в офиса на ПП ГЕРБ на ул. „Обединение“ №16, ет. 4, народните представители д-р Даниела Дариткова и д-р Красимир Събев ще проведат приемен ден.\r\n***\r\nОт 10.30 часа в заседателната зала на Общината ще се проведе традиционна пресконференция. \r\n***\r\nОт 13.30 часа в зала 1 на Районен съд-Пловдив ще се гледа делото срещу трите жени, представяли се за “ходжи” и извършвали дейност по “гадателство” и ”разваляне на магии”.", "date": "2018.01.07", "title": "Предстоящи събития в страната за 8 януари (Агенция „Фокус”)"}
{"url": "http://www.focus-news.net/news/2018/01/07/2474549/radio-svobodna-evropa-makedoniya-prez-2018-g-sarbiya-ochakva-14-miliarda-evro-prihodi-ot-turizam.html", "text": "През 2018 г. Сърбия очаква да приходите от чуждестранните туристи в страната да достигнат до около 1,4 млрд. евро, предава Радио \"Свободна Европа\" в македонската си редакция. \r\nВ изявление за местни медии сръбският министър на търговията, туризма и телекомуникациите Расим Ляич  отбеляза, че през първите 10 месеца на предходната година страната е регистрирала приходи от чуждестранни посетители в размер на 970 млн. евро,  \r\nПрез настоящата година се очаква в страната да бъде засилен притока на туристи от Китай и Иран. Съгласно думите на министъра, за увеличения брой китайски туристи в Сърбия ще допринесе установения безвизов режим между двете страни, а също и полетите, които свързват Пекин и Белград през чешката столица Прага. \r\nСчитано от месец януари, започва и изпълнението на директен полет, свързващ сръбската столица с Техеран. През февруари иранска частна авиокомпания също ще пусне полети по това направление. Тереза Герова", "date": "2018.01.07", "title": "Радио \"Свободна Европа\" (Македония): През 2018 г. Сърбия очаква 1,4 милиарда евро приходи от туризъм"}
{"url": "http://www.focus-news.net/news/2018/01/07/2474550/plovdiv-direktsiya-byuro-po-truda-v-asenovgrad-organizira-informatsionen-den-za-rabota-v-stranite-ot-evropa.html", "text": "Дирекция „Бюро по труда” в Асеновград организира информационен ден за работа в страните от Европа. Това съобщиха за Радио „Фокус” – Пловдив от местната дирекция. Информационният ден ще се проведе на 10 януари, за времето от 09.00 до 16.30 часа в сградата на „Бюро по труда” – Асеновград. Събитието е насочено към всички жители на града, които имат чуждоезикови познания и проявяват интерес към работа в Европа. Информационният ден се провежда чрез платформата EURES – електронна мрежа за търсене на работа в чужбина.\r\nПрез 2017 година Дирекция „Бюро по труда” в Асеновград многократно организира информационни дни за работа в чужбина. Добрата практика ще продължава и през 2018-та.\r\nТони МИХАЙЛОВ", "date": "2018.01.07", "title": "Пловдив: Дирекция „Бюро по труда” в Асеновград организира информационен ден за работа в страните от Европа"}
{"url": "http://www.focus-news.net/news/2018/01/07/2474551/nimh-utre-shte-preobladava-slanchevo-vreme-s-maksimalni-temperaturi-predimno-mezhdu-10-15.html", "text": "През нощта на места в низините и около водните басейни отново ще се образува мъгла или ниска облачност. Над останалата част от страната ще преобладава ясно време. Минимални температури между минус 2° и 3°, по Черноморието 4°-8°. Утре ще преобладава слънчево и почти тихо време. По-късно от запад ще се появи висока и средна облачност. На места в низините и котловините мъглите и ниската облачност ще са трайни и там ще е по-хладно, с максимални температури 7°-9°, в останалата част от страната температурите ще достигат 10°-15°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане е над средното за месец януари и ще продължи да се повишава.\r\nНад Черноморието ще преобладава  слънчево време. На места в сутрешните часове ще има мъгла или ниска облачност. По-късно през деня ще се появи висока облачност. Вятърът ще слаб от югоизток. Максималните температури ще са 10°-11°. Температура на морската вода е 9°-10°. Вълнението на морето ще бъде 1-2 бала.\r\nНад планините ще е предимно слънчево, с разкъсана средна и висока облачност. По билата ще духа до умерен югозападен вятър. Максималната температура на височина 1200 метра ще е около 12°, на 2000 метра – около 6°.\r\nПрез следващите дни температурите бавно ще се понижават. Ще преобладава облачно време. Във вторник и сряда само на отделни места ще превали слаб дъжд. В четвъртък валежи ще има на повече места. Вятърът ще е от изток-югоизток, слаб, в източните райони до умерен.", "date": "2018.01.07", "title": "НИМХ: Утре ще преобладава слънчево време, с максимални температури предимно между 10°-15°"}
{"url": "http://www.focus-news.net/news/2018/01/07/2474552/zdf-nay-malko-18-tsivilni-sa-zaginali-pri-novi-vazdushni-udari-iztochno-ot-damask.html", "text": "Насилието в Сирия ескалира през почивните дни – при въздушни удари източно от столицата Дамаск са загинали най-малко 18 цивилни граждани, сред които и деца, предава германският телевизионен канал ZDF.\r\nМедията уточнява, че са бомбардирани територии, контролирани от противниците на режима в Дамаск, но не се посочва изрично дали ударите са нанесени от правителствени самолети. \r\nПо-рано тази седмица най-малко 28 цивилни граждани загинаха при предполагаеми въздушни удари на руската авиация край сирийската столица Дамаск. По данни на базираната в Лондон Сирийска обсерватория за човешките права при бомбардировките, нанесени в ранните часове на четвъртък, са загинали седем деца и над 10 жени. Съгласно информация на активистите, атаката в контролираните от опозицията на Дамаск територия е извършена от сухопътните войски на президента Башар Асад с подкрепа по въздух от страна на руската авиация. В резултат в град Мисрата в Източна Гута са загинали 19 цивилни, а в близко разположения Ирбин – шестима. Нападението бе потвърдено от представителите на хуманитарната организация „Бели каски“. .Тереза Герова", "date": "2018.01.07", "title": "ZDF: Най-малко 18 цивилни са загинали при нови въздушни удари източно от Дамаск"}
{"url": "http://www.focus-news.net/news/2018/01/07/2474553/german-germanov-tpp-dobrich-deystvashto-elektronno-pravitelstvo-i-reshavane-na-problema-s-lipsa-na-fizicheska-rabotna-raka-sa-predpostavki-za-privlichane-na-investitori.html", "text": "Действащо електронно правителство и решаване на проблема с липса на физическа работна ръка са предпоставки за привличане на инвеститори – наши и чужди. Това каза Герман Германов, главен секретар на Търговско-промишлената палата в Добрич, предаде кореспондентът на Радио „Фокус” – Варна. „Както виждате не само в нашия регион в последно време няма голяма опашка от инвеститори – чужди и български, защото не трябва да говорим само за чужди, а въобще за инвеститори, които да правят нещо ново, да откриват работни места. Вижте, който и да е инвеститор се интересува от няколко прости неща преди да вземе решение. И не географското положение е основното, на което се разчита, защото както знаете, във всички слот анализи, които си правят хората, на първо място се посочва уникално географско положение. Всеки град и всяка област са си с уникално географско положение. Но явно е, че не това е определящо. Доста по-прости неща интересуват инвеститорът. Това са да речем основните разходи, които той трябва да поеме за съответното производство – ток, вода, газификация“, коментира Герман Германов. По думите му Добрич е област, в която водата е една от най-скъпите в страната. Цената на тока е почти еднаква в цялата страна. Цената на газта не е от най-евтините, има региони с доста по-евтина газ. „Основното, от което инвеститорът се интересува, е точно наличието на работна ръка. Взема се под внимание и възможността евентуално Общината да предостави някакви предимства. А както знаем Законът за местното самоуправление и местната администрация не дава такива правомощия на Общините да дават някакви предимства, освен Закона за чуждите инвеститори, където зависи от класа на чуждия инвеститор, биха могли да ползват някакви преференции. Така че какво остава, защо един инвеститор трябва да избере точно Добрич при наличието на толкова други държави, където му се дават явно по-добри условия“, каза Герман Германов. Според него ако се погледнат цялата законодателна рамка, данъците, които фирмите трябва да плащат, би трябвало страната ни да е „един рай за инвеститорите“. „Явно има други невидими или за нас по-видими неща, които пречат и това е по-скоро как работим с това законодателство, как го прилагаме и какво ни е отношението към инвеститорите – наши или чужди. И мисля, че започнаха вече доста мерки да се предприемат или поне да се говори за тях – възможността бизнесът да работи спокойно, а не да обикаля от канцелария на канцелария за вадене на документи. Всичко това много по-лесно би могло да се направи. За съжаление, през последните 15 години ние само говорим за електронно правителство. Доколкото има някакви данни, въпреки, че те са доста неофициални, в последните десетина години България е изхарчила над 2 млрд. лева за въвеждане на електронно правителство и досега няма на практика никакви резултати. Докато, не говоря за страни като Естония, където отдавна има изградено такова, от 2009 година в държави като Казахстан има закон за електронно правителство и всички документи се вадят по електронен път. Така че явно не е много трудно, но просто липсва политическа воля да се направи“, коментира специалистът.  Той изрази позиция, че това може би е едно от основните неща, наред с решаване на проблемите с работната ръка, защото „никой инвеститор не започва с хоризонт от половин или една година. Там се говори за един доста по-далечен хоризонт“, допълни Герман Германов. \r\nЖулиета НИКОЛОВА", "date": "2018.01.07", "title": "Герман Германов, ТПП – Добрич: Действащо електронно правителство и решаване на проблема с липса на физическа работна ръка са предпоставки за привличане на инвеститори"}
{"url": "http://www.focus-news.net/news/2018/01/07/2474554/predstoyashti-mezhdunarodni-sabitiya-za-8-yanuari-agentsiya-fokus.html", "text": "Германия навлиза в решаваща седмица от междупартийни сондажи за съставяне на новото федерално правителство.\r\n*** Правителствените сили на Дамаск продължават офанзивата си в контролираните от джихадистите територии в провинция Идлиб.\r\n*** Председателят на ЕК Жан-Клод Юнкер ще открие среща на високо равнище за обсъждане на финансовата рамка на бюджета на Общността след 2020 г.\r\n*** Бившият председател на партията ЮКИП Найджъл Фараж ще се срещне с главния преговарящ от името на ЕС по въпросите за Брекзит – Мишел Барние.\r\n***", "date": "2018.01.07", "title": "Предстоящи международни събития за 8 януари (Агенция „Фокус“)"}
{"url": "http://www.focus-news.net/news/2018/01/07/2474555/otets-yordan-georgiev-nov-12-metrov-svetesht-krast-shte-se-izdigne-nad-asenovgrad-za-velikden.html", "text": "Нов 12-метров светещ кръст ще се издигне на най-високото място над Асеновград за Великден. Това съобщи за Радио „Фокус“ – Пловдив отец Йордан Георгиев, архиерейски наместник на Асеновград. По думите му начинанието е на група асеновградчани, които сами изработват светинята. „Кръстът се изработва на части, за да се изкачи на най-високото място – местността Анатема.  Местността носи това име, защото мястото е изключително каменисто и много хора неуспешно са опитвали да засеят дръвчета или гора. Този 12-метров кръст ще бъде най-високият, поставян досега в Асеновград, като ще се вижда отдалеч и ще пази нашия град“, коментира отец Йордан. Архиерейският наместник обясни, че до момента светещите кръстове в района на Асеновград са 9, като с новата 12-метрова светиня броят им ще достигне 10. „Преди 30 години поставихме първия светещ кръст, който бе с височина 6 метра. Към момента 5 са поставените в близост до свети места светещи кръстове, а още 4 са по параклисите“, посочи отец Йордан. По думите му рекордният по височина 12-метров светещ кръст ще бъде поставен в близост до параклиса „Св. Илия – гръцкия“. „Нашият град е заграден точно кръстообразно от 4 параклиса на св. Илия. Голяма е почитта към светеца в Асеновград“, добави архиерейският наместник.\r\nТони МИХАЙЛОВ", "date": "2018.01.07", "title": "Отец Йордан Георгиев: Нов 12-метров светещ кръст ще се издигне над Асеновград за Великден"}
{"url": "http://www.focus-news.net/news/2018/01/07/2474556/24-vesti-makedoniya-vmro-dpmne-vse-oshte-ne-e-vzelo-reshenie-za-vrashtaneto-si-v-parlamenta.html", "text": "След почти две седмици „зимни ваканция\" от заседания и интензивен диалог между властта и опозицията, все още не е сигурно дали ВМРО-ДПМНЕ ще прекрати бойкота на парламента, отбелязва скопската електронна медия „24 Вести“.\r\nСъгласно думите на координатора на парламентарната фракция на ВМРО-ДПМНЕ Влатко Горчев, партията все още не е взела решение дали ще сложи край на бойкота, който наложи след ареста на шестима депутати във връзка със щурма на парламента  от „кървавия четвъртък“, 27 април 2017 г., макар в медиите да бе разпространена информация, че партията, водена от Християн Мицовски, ще се върне в Събранието в Скопие на 9 януари. \r\nЗа парламента новата, 2018 г. ще започне с обсъждане на закона за езиците, припомня медията. По-рано председателят на парламента в Скопие Талат Джафери заяви, че очаква на 9 януари законодателният орган да възобнови работа в пълен състав. Тереза Герова", "date": "2018.01.07", "title": "„24 Вести“ (Македония): ВМРО-ДПМНЕ все още не е взело решение за връщането си в парламента"}
{"url": "http://www.focus-news.net/news/2018/01/07/2474557/blagoevgrad-vazstanoveno-e-dvizhenieto-po-pat-ii-19-bansko-simitli-v-rayona-na-s-gradevo.html", "text": "Възстановено е движението по път II-19 Банско - Симитли в района на с. Градево. Това съобщиха от пресцентъра на Агенция \"Пътна инфраструктура\" (АПИ).", "date": "2018.01.07", "title": "Благоевград: Възстановено е движението по път II-19 Банско - Симитли в района на с. Градево"}
{"url": "http://www.focus-news.net/news/2018/01/07/2474558/sputnik-iran-vavede-zabrana-za-izuchavane-na-angliyski-ezik-v-nachalnite-klasove.html", "text": "Иранските власти въведоха забрана за изучаване на английски език в началните училища, предава Sputnik.\r\nВърховният лидер на Иран Али Хаменей заяви, че ранното обучение по английски език проправя пътя за „културна инвазия\" на Запада в Иран. Малко по-късно председателят на Държавния съвет за висше образование Мехди Навид-Адам обяви в телевизионно обръщение, че часовете по английски език в началните училища са „против законите“ на Иран, като добави, че английският вече не е част от учебната програма за най-малките. В гимназията изучаването му няма да бъде забранено. \r\nСъгласно думите на Навид-Адам, оттук насетне в началните училища обучението на децата ще бъде фокусирано върху изучаването на фарси и иранската култура.\r\nПромените идват само броени дни след смазването на антиправителствените протести в страната, които според властите в Техеран са организирани с помощта на външни сили, включително САЩ и Великобритания.Тереза Герова", "date": "2018.01.07", "title": "Sputnik: Иран въведе забрана за изучаване на английски език в началните класове"}
{"url": "http://www.focus-news.net/news/2018/01/07/2474559/veliko-tarnovo-s-40-hilyadi-poveche-sa-chuzhdestrannite-turisti-posetili-grada-prez-2017-godina.html", "text": "С 40 хиляди повече са чуждестранните туристи, посетили Велико Търново през 2017 година. Това съобщи за Радио „Фокус“ – Велико Търново Соня Петрова, главен уредник в Регионалния исторически музей във Велико Търново. За 2016 година, според статистиката, са отчетени 142 хиляди чуждестранни посетители, за 2017 година, те са били – над 180 хиляди. „Това наистина говори за един завишен интерес от чужбина. Това са чужденци не само от Европа. Имаме значително увеличение и на посетителите от Азия, имаме много групи от Китай, Малайзия и изобщо държави, които не проявяваха интерес към България. Интересното е, че тези групи най-често посещават емблемата на Търново – крепостта Царевец, но пък Арбанашките църкви представляват интерес за американските туристи“, посочи още Соня Петрова. Основната причина, по думите й, е, че те се включват в круизи по река Дунав и посещението на тези обекти е включено в програмата им. Сред чужденците най-многобройни са европейците – 124 842 души. На 14 839 са се увеличили посетителите от Великобритания, 13 700 са били испанските туристи, 13 623 – французите, 9 927 – германците и 7605 австрийците.\r\nЛуиза ТРАНЧЕВА", "date": "2018.01.07", "title": "Велико Търново: С 40 хиляди повече са чуждестранните туристи, посетили града през 2017 година"}
{"url": "http://www.focus-news.net/news/2018/01/07/2474560/svetlana-kuyumdzhieva-fondatsiya-plovdiv-2019-okolo-10-11-mln-lv-sa-neobhodimi-za-osashtestvyavane-na-deynostite-ni-prez-2018-g-tolkova-shte-sa-nuzhni-i-prez-2019-ta.html", "text": "Около 10-11 млн. лв. са необходими за осъществяване на дейностите на Фондация „Пловдив 2019“ през 2018 г., още толкова ще са нужни и през 2019-та. Това каза за Радио „Фокус“ – Пловдив артистичният директор на фондацията Светлана Куюмджиева. Тя поясни, че бюджетите на Фондация „Пловдив 2019“ са публични.\r\n„Топката е в ръцете на Общината по отношение на бюджета. Работим също по привличане  на частни спонсорства, имаме и доста добър гръб от страна на наши партньори от чужбина, които се включват със собствен ресурс“, коментира Куюмджиева.\r\nПо отношение на миналата 2017 година, артистичният директор на Фондация „Пловдив 2019“ каза, че в края на годината са започнали по-сериозни преговори за откриващото събитие през 2019 година. „В края на годината успяхме и да постигнем съгласие за наемането на тютюнев склад за нуждите на програмата „Европейска столица на културата“. По този начин направихме ясно заявление, създадохме модел как този район може наново да бъде съживен и възроден чрез изкуство и култура, премествайки се ние самите там“, заяви Куюмджиева.\r\nТони МИХАЙЛОВ", "date": "2018.01.07", "title": "Светлана Куюмджиева, Фондация „Пловдив 2019“: Около 10-11 млн. лв. са необходими за осъществяване на дейностите ни през 2018 г., толкова ще са нужни и през 2019-та"}
{"url": "http://www.focus-news.net/news/2018/01/07/2474561/the-jerusalem-post-prez-2017-g-ot-teritoriyata-na-ivitsata-gaza-kam-izrael-sa-izstrelyani-dva-pati-poveche-snaryadi-v-sravnenie-s-predhodnite-dve-godini.html", "text": "През 2017 г. от територията на Ивицата Газа към Израел са изстреляни общо 35 снаряда – два пъти повече, отколкото са били регистрирани през предходните две години, отбелязва вестник The Jerusalem Post.\r\nСпоред статистиката, публикувана в неделя от Израелските сили за отбрана, през изминалата година се наблюдава най-сериозният връх в насилието между Израел и терористичните групировки в Ивицата Газа, като „Хамас“ и „Палестинския ислямски джихад“ (ПИД) след края на операция „Защитен ръб\" през 2014 г.\r\nПо-голямата част от снарядите са изстреляни след края на октомври, след като израелската армия откри и унищожи трансграничен тунел, и след като държавният глава на САЩ Доналд Тръмп призна Ерусалим за столица на държавата. \r\nПо-голямата част от снарядите са паднали на необитаема територия, около 10 са поразили жилищни райони или са прихваните от системата за противоракетна отбрана на Израел, поясняват от редакцията. .Тереза Герова", "date": "2018.01.07", "title": "The Jerusalem Post:  През 2017 г. от територията на Ивицата Газа към Израел са изстреляни два пъти повече снаряди, в сравнение с предходните две години"}
{"url": "http://www.focus-news.net/news/2018/01/07/2474562/shumen-ot-8-yanuari-zapochva-premahvaneto-na-nezakonnite-kabeli-v-grada.html", "text": "Принудителното премахване на незаконни кабели в Шумен продължава и през 2018-та година. Това съобщиха от пресцентъра на Община Шумен. От 8 януари, понеделник, ще започне отстраняването на незаконно изградената въздушна оптична мрежа, която преминава по стълбовете за улично осветление на електродружеството, по дървета и сгради в жилищните комплекси „Херсон“, „Добруджански“ и  Шумен център. От Общината се извиняват на гражданите, които ще останат без интернет и телевизия, за причиненото неудобство и отново ги призовават внимателно да проучват предварително операторите, чиито услуги ще използват. Според Закона за електронните съобщения, чл. 286, ал.1 кабелните електронни съобщителни мрежи трябва да бъдат изградени подземно, напомнят от администрацията. Крайният срок, в който кабелните оператори трябваше да приведат мрежата си в съответствие с нормативните изисквания, изтече преди повече от десет години и Общината е твърдо решена проблемът с висящите въздушни кабели в Шумен да бъде решен. От началото на 2016-та година общинската администрация предприе мерки за тяхното отстраняване и операторите трябваше да вкарат кабелите си под земята. За съжаление, не всички фирми изпълниха предписанията и затова премахването ще продължи и през тази година.", "date": "2018.01.07", "title": "Шумен: От 8 януари започва премахването на незаконните кабели в града"}
{"url": "http://www.focus-news.net/news/2018/01/07/2474578/kansas-city-star-spored-direktora-na-tsru-vazmozhnata-chuzhdestranna-namesa-na-izborite-v-sasht-prez-2018-g-e-povod-za-zagrizhenost.html", "text": "Директорът на ЦРУ Майк Помпео заяви, че е загрижен от продължаващите усилия от страна на Русия и на други държави да  подкопаят  изборите в САЩ, включително и насрочените за тази година и добави, че подобна намеса не е нещо ново, пише  Kansas City Star.\r\n„Мнозина искат да подкопаят западната демокрация“, заяви Помпео по време на телевизионно интервю. Той допълни, че основното внимание на Вашингтон е обърнато към руската намеса, но същевременно „обхватът трябва да се разшири“. \r\nДиректорът на ЦРУ заяви, че разузнавателните агенции на САЩ се борят срещу възможността изборите за Конгрес тази година да бъдат атакувани. Той не уточни детайли, но заяви, че руската намеса е продължавала десетилетия.  Според него националната сигурност на САЩ „е решена да запази американските избори сигурни, в безопасност и демократични“. „Ще действаме срещу руснаците или който и да е, заплашващ резултатите“, увери Помпео.  Виктор Турмаков", "date": "2018.01.07", "title": "Kansas City Star: Според директора на ЦРУ възможната чуждестранна намеса на изборите в САЩ през 2018 г. е повод за загриженост"}
{"url": "http://www.focus-news.net/news/2018/01/07/2474579/fox-news-spored-postoyanniya-predstavitel-na-sasht-v-oon-nyama-promyana-v-amerikanskata-pozitsiya-otnosno-pregovorite-sas-severna-koreya.html", "text": "Постоянният представител на САЩ в ООН Ники Хейли заяви, че позицията на страната ѝ относно условията за преговорите със Северна Корея не се е променяла, предава  Fox News.\r\nХейли даде ясно да се разбере, че за да има изменения, севернокорейският лидер Ким Чен-ун трябва да прекрати ядрените си и ракетни изпитания.  „Няма преобръщане на американската позиция. Президентът Тръмп е твърд, че много неща трябва да се случат, преди преговорите да започнат“. \r\nПо-рано Тръмп заяви, че е открит да проведе преговори с Ким Чен-ун.  Виктор Турмаков", "date": "2018.01.07", "title": "Fox News: Според постоянния представител на САЩ в ООН няма промяна в американската позиция относно преговорите със Северна Корея"}
{"url": "http://www.focus-news.net/news/2018/01/07/2474580/the-hill-direktorat-na-tsru-otreche-prisastvieto-na-dalboka-darzhava-v-agentsiyata-mu.html", "text": "Директорът на ЦРУ Майк Помпео отхвърли присъствието на „дълбока държава“ в собствената му агенция, защитавайки агентите си като „патриоти от най-чиста и висша класа“, пише  The Hill.\r\nПо време на телевизионно интервю Помпео отрече слуховете, че  част от служителите на ЦРУ искат тайно да подкопаят правителството на президента на САЩ Доналд Тръмп. „Това са професионалисти, които жертват много, за да служат на Америка. Те са патриоти от най-чиста и висша класа“, заяви той. \r\nПо-рано тази седмица Тръмп заяви, че има „дълбока държава“ в министерството на правосъдието, работещо срещу него и правителството му, едновременно с това защитаващо политическия му опонент Хилари Клинтън.  Виктор Турмаков", "date": "2018.01.07", "title": "The Hill: Директорът на ЦРУ отрече присъствието на „дълбока държава“ в агенцията му"}
{"url": "http://www.focus-news.net/news/2018/01/07/2474581/interfaks-hilyadi-domakinstva-sa-ostanali-bez-elektrozahranvane-v-estoniya-zaradi-burya.html", "text": "В Естония заради силна буря без електрозахранване са останали няколко хиляди домакинства, предава  Интерфакс.\r\nПо данни на метеоролозите в страната вятърът е достигнал до 20 метра в секунда с пориви до 27 метра в секунда, съпроводен със сняг. На територията на цялата страна е обявено предупреждение първа степен. Спасителните служби предупреждават, че повечето пътища са заледени и съветват водачите да не излизат на път без нужда. \r\nЗаради лошото време е прекъсната фериботната връзка с островите Сааремаа и Хийумаа. В град Хаапсалу на западното крайбрежие вятърът е повалил градската коледна елха.  Виктор Турмаков", "date": "2018.01.07", "title": "Интерфакс: Хиляди домакинства са останали без електрозахранване в Естония заради буря"}
{"url": "http://www.focus-news.net/news/2018/01/07/2474582/anadolu-agency-30-dushi-sa-zaginali-pri-seriya-vzrivove-v-siriyskata-provintsiya-idlib.html", "text": "Най-малко 30 души са загинали, а повече от 70 са ранени при четири експлозии в северозападната сирийска провинция Идлиб, предава  Anadolu Agency.\r\nЧетирите експлозии са избухнали в центъра на едноименния град в провинцията. Ранените са откарани в болница. Според местни източници експлозиите са от коли-бомби.  Виктор Турмаков", "date": "2018.01.07", "title": "Anadolu Agency: 30 души са загинали при серия взривове в сирийската провинция Идлиб"}
{"url": "http://www.focus-news.net/news/2018/01/07/2474583/mayk-pompeo-direktor-na-tsru-pregovorite-mezhdu-severna-i-yuzhna-koreya-edva-li-shte-promenyat-neshto-po-yadreniya-vapros.html", "text": "Директорът на ЦРУ Майк Помпео изрази скептицизъм дали скорошните преговори между Северна и Южна Корея ще променят с нещо позицията на Пхенян относно ядрените му и ракетни изпитания, пише  The Hill.\r\n„Надявам се, че ще стане така, но историята показва, че това е лъжа, която няма да доведе до истинска промяна на стратегическото положение и те ще продължат да поддържат ядрени възможности, което е неприемливо“, заяви Помпео по време на телевизионно интервю. \r\nСеверна и Южна Корея ще проведат преговори тази седмица за първи път за последните две години.  Виктор Турмаков", "date": "2018.01.07", "title": "Майк Помпео, директор на ЦРУ: Преговорите между Северна и Южна Корея едва ли ще променят нещо по ядрения въпрос"}
