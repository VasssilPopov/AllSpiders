{"url": "http://www.focus-news.net/news/2019/05/19/2659893/sport-tsska-moskva-specheli-titlata-v-evroligata.html", "text": "Отборът на ЦСКА Москва спечели титлата в Евролигата, след победа над турския Анадолу Ефес с 91:73 точки.  \r\nТова е осма титла за ЦСКА Москва в най-престижния европейски клубен турнир.  \r\nВ мач за трето място Реал Мадрид победи Фенербахче с 94:75 точки.  \r\nФиналния турнир на Евролигата през тази година се проведе в испанския град Витория.", "date": "2019.05.19", "title": "Спорт: ЦСКА Москва спечели титлата в Евролигата"}
{"url": "http://www.focus-news.net/news/2019/05/19/2659879/premierat-boyko-borisov-se-sreshtna-s-ministara-na-vanshnite-raboti-na-germaniya-hayko-maas.html", "text": "Министър-председателят Бойко Борисов се срещна с министъра на външните работи на Федерална Република Германия Хайко Маас. Това съобщиха от  правителствената информационна служба . В Министерския съвет те обсъдиха актуални теми от двустранен характер, както и въпроси от дневния ред на Европейския съюз. В хода на разговора беше отбелязано доброто двустранно сътрудничество в редица области. Освен интензивния политически диалог между България и Германия, на срещата беше посочено, че двете държави остават стратегически партньори в областта на търговията и инвестициите. През 2018 г. стокообменът между страните е 8,153 млрд. евро, което е с 11.8 %  повече от миналата година. Инвестициите от Германия у нас през 2018 г. са в размер на 153,7 мил. евро. По време на срещата българският министър-председател Бойко Борисов посочи, че за страната ни остава приоритет запазването на тенденциите на ръст на двустранната търговия, както и разширяването на присъствието на български продукти на германския пазар в сектори като електроника и електротехника, машиностроене, информационни технологии.  \r\nВ по време на разговора между премиера Бойко Борисов и министър Хайко Маас бяха обсъдени и възможностите за задълбочаване на двустранното партньорство в секторите туризъм, образование, наука и култура. Добър пример за сътрудничеството е навлизането на модела на дуалното професионално образование у нас.  \r\nЗапазването на стабилността в страните от Западните Балкани, насърчаването на тяхната европейска перспектива, опазването на сигурността на външната граница на ЕС също бяха сред темите на срещата между премиера Бойко Борисов и германския външен министър Маас. Фокус на разговорите беше и енергийната сигурност на страната, включително чрез диверсификация на източниците, маршрутите и доставчиците на газ.", "date": "2019.05.19", "title": "Премиерът Бойко Борисов се срещна с министъра на външните работи на Германия Хайко Маас"}
{"url": "http://www.focus-news.net/news/2019/05/19/2659880/veliko-tarnovo-zabolelite-ot-varitsela-v-oblastta-prodalzhavat-da-se-uvelichavat-nay-mnogo-sa-v-gorna-oryahovitsa.html", "text": "Заболелите от варицела във Великотърновска област продължават да се увеличават. 38  нови случая са регистрирани през изминалата седмица. Това съобщиха за  Радио „Фокус“ – Велико Търново  от Регионалната здравна инспекция. 27 от заболелите са в община Горна Оряховица, пет – в община Лясковец, трима – в община Свищов, двама – във Велико Търново и един в Павликени. През последната седмица броят на заболелите се е увеличил. През предходната седмица новорегистрираните случаи бяха 26. Варицелата е вирусна заразна болест, от която се заразяват главно деца до 10 години. Тя протича леко, с обрив по кожата, без да оставя следи. Инкубационният период е между 11 и 21 дни. \r\nЗа периода от 6 до 12 май са регистрирани един случай на вирусен хепатит, един случай на ламблиоза, един случай на туберкулоза и два на скарлатина. Ентероколитите са 5, а острите респираторни заболявания – 4. \r\nНадежда КРЪСТЕВА", "date": "2019.05.19", "title": "Велико Търново: Заболелите от варицела в областта продължават да се увеличават, най-много са в Горна Оряховица"}
{"url": "http://www.focus-news.net/news/2019/05/19/2659884/pazardzhik-baseynova-direktsiya-iztochnobelomorski-rayon-e-sastavila-70-akta-za-administrativni-narusheniya-prez-april.html", "text": "През април Басейнова дирекция „Източнобеломорски район“ е извършила 246 проверки, като 140 от тях са по изпълнение на условията в издадените разрешителни. Това съобщи за  Радио „Фокус“ – Пазарджик  директорът на Басейнова дирекция инж. Цветелина Кънева. Тя обясни, че в резултат на контролната дейност са съставени 70 акта за установяване на административни нарушения (АУАН).  Над 70% от тях са за неподадена декларация, която се изисква от титулярите на разрешителни, включително и на комплексни разрешителни. „На пет фирми са съставени АУАН за водовземане без издадено разрешително. Санкционирани са фирми, които не са изпълнили дадените предписания или условията в дадените разрешителни. Басейнова дирекция е издала 10 наказателни постановления (НП), с които на нарушителите са наложени глоби и имуществени санкции по Закона за водите в размер на 9150 лева. Постъпилите суми, представляващи събрани такси по Закона за водите, през април са над 325 хил. лв. На „зеления“ телефон и по електронната поща са приети и обработени 18 сигнала и  жалби, като три от тях са на територията на област Пазарджик. Проверен е сигнал за извършване на строителни дейности в санитарно-охранителна зона около находище на минерална вода „Чепино“. Констатирано е, че се извършват възстановителни работи на подпорна стена и има натрупани строителни отпадъци, за което е уведомена община Велинград. Неоснователен се оказа сигналът за изсичане на дървета и изграждане на път в чашата на язовир Въча. Своевременно беше проверен и сигнал за замърсяване на р. Марица от студения канал до с. Огняново и наличието на умряла риба. При проверката не се констатира наличие на умряла риба“, уточни инж. Кънева. \r\nВаня НИКОЛОВА", "date": "2019.05.19", "title": "Пазарджик: Басейнова дирекция „Източнобеломорски район“ е съставила 70 акта за административни нарушения през април"}
{"url": "http://www.focus-news.net/news/2019/05/19/2659883/sport-milan-pobedi-frozinone-s-20-v-sreshta-ot-parvenstvoto-na-italiya.html", "text": "Милан победи Фрозиноне с 2:0 в среща от 37-я кръг на първенството на Италия. Головете отбелязаха Пятек в 57-ата минута и Сусо в 66-ата минута. След победата Милан заема пето място с 65 точки и запазва шансове да се класира за Шампионската лига. Фрозиноне отдавна изпадна в Серия Б, като се намира на предпоследно място в класирането с 24 точки.", "date": "2019.05.19", "title": "Спорт: Милан победи Фрозиноне с 2:0 в среща от първенството на Италия"}
{"url": "http://www.focus-news.net/news/2019/05/19/2659885/pazardzhik-v-regionalnata-direktsiya-po-gorite-rabotyat-72-sluzhiteli.html", "text": "В Регионална дирекция по горите – Пазарджик работят 72 служители. Това каза за  Радио „Фокус“ – Пазарджик  директорът на РДГ – инж. Ангел Кузманов. Той обясни, че основната част от тях са с лесовъдско образование и са назначени на длъжностите главни експерти и горски инспектори.  „Горските инспектори са организирани в 10 мобилни екипа, които са разположени на цялата територия на дирекцията и 3 постоянни горски пункта, оборудвани с постоянно видеонаблюдение“, уточни Кузманов. По думите му в РДГ - Пазарджик през изминалата година са извършени три обучения на горските инспектори, на които са обсъждани проблемите по изпълнението на  наредби за сечта в горите, Закона за горите, Закона за лова и опазване на дивеча и други нормативни документи. \r\nВаня НИКОЛОВА", "date": "2019.05.19", "title": "Пазарджик: В Регионалната дирекция по горите работят 72 служители"}
{"url": "http://www.focus-news.net/news/2019/05/19/2659881/reuters-eksploziya-e-izbuhnala-v-irakskata-stolitsa-bagdad.html", "text": "Експлозия е избухнала в иракската столица Багдад, предаде агенция  Reuters .  \r\nЕксплозията е избухнала в близост до „зелената зона“, където са разположени правителствени сгради и чуждестранни посолства. Засега няма данни за пострадали и не се съобщават други подробности.  \r\nЕксплозията избухва, след като по-рано САЩ наредиха евакуация на второстепенния дипломатически персонал от посолството в Багдад и консулството в Абрил, позовавайки се на заплахи от страна на подкрепяни от Иран иракски въоръжени групировки.   Светлин Божков", "date": "2019.05.19", "title": "Reuters: Експлозия е избухнала в иракската столица Багдад"}
{"url": "http://www.focus-news.net/news/2019/05/19/2659882/d-r-ventsislav-daskalov-obshtopraktikuvasht-lekar-uhapvaneto-ot-karlezh-nosi-risk-ot-zarazyavane-s-tetanus.html", "text": "Ухапването от кърлеж носи риск от заразяване с тетанус. Това каза за  Радио „Фокус“ – Пирин   д-р Венцислав Даскалов, общопрактикуващ лекар. По думите му наред с правилното хирургично обработване на мястото на ухапване е много важно да се постави ваксина против тетанус в рамките на първите 48 часа. Той коментира, че няма значение в коя част на тялото се е забил кърлежа. „Всичките болести, които се пренасят от кърлежите се пренасят по кръвен път“, добави д-р Венцислав Даскалов. Той каза още, че други ваксини не е необходимо да бъдат поставяни. „По отношение на антибиотиците процеса е индивидуален и зависи от преценката на лекаря, който ще окаже първа помощ. Това зависи и от общото състояние на пациента. Никога не е излишен един първоначален курс с широкоспектърен антибиотик“, посочи д-р Венцислав Даскалов. Той заяви, че е важно след две три седмици да се извърши лабораторно изследване на кръвта за наличие на антитела срещу причинителя на Лаймска болест. „По този начин ще се гарантира, че всичко е под контрол“, добави д-р Венцислав Даскалов. \r\nДенис НИКИФОРОВ", "date": "2019.05.19", "title": "Д-р Венцислав Даскалов, общопрактикуващ лекар: Ухапването от кърлеж носи риск от заразяване с тетанус"}
{"url": "http://www.focus-news.net/news/2019/05/19/2659886/veliko-tarnovo-ot-oshte-edin-vertikalizator-ima-nuzhda-domat-za-mediko-sotsialni-grizhi-v-debelets.html", "text": "От още един вертикализатор има нужда Домът за медико-социални грижи в Дебелец. Това съобщи за  Радио „Фокус“ – Велико Търново  директорът на социалната институция д-р Анелия Георгиева. Тя припомни, че същия апарат бе дарен от Градски ученически парламент – Велико Търново в края на миналия месец. „Кинезитерапевтката желае още един такъв, тъй като  броят на децата, ползващи почасови и дневни услуги се увеличава и има нужда от още техника за деца с детска церебрална парализа“, поясни д-р Георгиева. В момента  45 малчугани ползват почасова грижа в Дома, тези на дневна са 15, а тези с резидентна подкрепа – 10. Общо потребителите са 70. Капацитетът на институцията е по-малък, но екипа се справя и няма нужда от нов персонал. Помощ не се отказва на нито едно нуждаещо се лице, увери още д-р Анелия Георгиева. \r\nЛуиза ТРАНЧЕВА", "date": "2019.05.19", "title": "Велико Търново: От още един вертикализатор има нужда Домът за медико-социални грижи в Дебелец"}
{"url": "http://www.focus-news.net/news/2019/05/19/2659887/korea-herald-trudnosti-pred-prezidenta-na-yuzhna-koreya.html", "text": "Само часове преди президентът на Южна Корея Мун Дже-ин да участва в телевизионно интервю за местна телевизия на 9 май, във връзка с втората годишнина от управлението му, Северна Корея изстреля две ракети с малък обсег на действие, пише изданието  „Korea Herald“ . \r\nИзненадващият ход дойде по-малко от седмица, след като Пхенян изстреля множество снаряди в морето на 4 май.  \r\nПо време на интервюто Мун Дже-ин предупреди Северна Корея, че подобни действия, могат единствено да повишат напрежението на Корейския полуостров. Южнокорейският президент, обаче изглеждаше предпазлив да определи тези действия на Пхенян, като „провокация“ и засегна съвсем малко възможността Северна Корея да наруши споразуменията със Сеул и резолюциите на ООН.  \r\nЛибералният президент на Южна Корея, който фаворизира отношенията с Пхенян, получи похвали, след като спомогна за ядрения диалог между лидерите на Северна Корея и САЩ през последните две години.  \r\nСега, след като разговорите между Вашингтон и Пхенян се сринаха, само потвърждавайки пропастта в позициите на срещата в Ханой през февруари, Мун Дже-ин е изправен пред обезсърчаващата задача да прекъсне безизходицата.  \r\n„Не е лесна задача, но администрацията на Мун Дже-ин трябва да бъде по-активна в разговорите за ядрената програма на Пхенян“, заяви неназован правителствен представител. По неговите думи, южнокорейските власти изпитват затруднения в това, да не раздразнят Северна Корея, докато опитват да убеждават САЩ да продължат диалога.   Светлин Божков", "date": "2019.05.19", "title": "„Korea Herald“: Трудности пред президента на Южна Корея"}
{"url": "http://www.focus-news.net/news/2019/05/19/2659888/smolyan-paraklisat-sv-sv-konstantin-i-elena-v-101-vi-alpiyski-polk-shte-otbelezhi-hramoviya-si-praznik-na-21-may.html", "text": "Параклисът „Св. св. Константин и Елена“ в 101-ви Алпийски полк ще отбележи храмовия си празник на 21 май от 12.00 часа. Това съобщиха от  военното формирование  в Смолян. Параклисът, който се намира на територията на Алпийския полк е построен с доброволен труд и умения на военнослужещите от поделението. За стоежа му са събрани дарения от личния състав, както и с помощта на спонсори, които са изписани на входа на храма.", "date": "2019.05.19", "title": "Смолян: Параклисът „Св. св. Константин и Елена“ в 101-ви Алпийски полк ще отбележи храмовия си празник на 21 май"}
{"url": "http://www.focus-news.net/news/2019/05/19/2659890/sport-eybar-i-barselona-zavarshiha-22-v-posledniya-krag-na-parvenstvoto-na-ispaniya.html", "text": "Ейбар и Барселона завършиха наравно 2:2  в мач от последния кръг на първенството на Испания. Головете за Ейбар отбелязаха Кукурейа и Де Бласис, а за Барселона два гола отбеляза Лионел Меси.  \r\nБарселона спечели титлата с 87 точки, с преднина от 11 точки пред втория Атлетико Мадрид.  \r\nЕйбар завърши на 12-о място с 47 точки.", "date": "2019.05.19", "title": "Спорт: Ейбар и Барселона завършиха 2:2 в последния кръг на първенството на Испания"}
{"url": "http://www.focus-news.net/news/2019/05/19/2659876/shumen-natsionalen-sabor-magicheskata-madara-shte-se-provede-na-22-i-23-yuni.html", "text": "Национален събор „Магическата Мадара“ ще се проведе на 22 и 23 юни на територията на НИАР „Мадара“. Това сочи съобщение на страницата на  Регионален исторически музей- Шумен  в социалната мрежа. В подножието на Мадарските скали и тази година ще бъде положена шепа пръст от старите български земи. Посетителите на Четвъртия национален средновековен събор ще могат максимално да се доближат до средновековния начин на живот, бит, традиции, облекло, кухня, занаяти, воинско снаряжение, сакрални обичаи за Еньовден, ритуали за лятното слънцестоене, мистичен барабанен ритъм и конкси тропот. Официалното откриване на събора ще бъде от 10.30 часа на 22 юни.", "date": "2019.05.19", "title": "Шумен: Национален събор „Магическата Мадара“ ще се проведе на 22 и 23 юни"}
{"url": "http://www.focus-news.net/news/2019/05/19/2659891/the-age-kak-morisan-specheli-izborite-v-avstraliya.html", "text": "Зашеметяващата победа на Скот Морисън на федералните избори в Австралия, е резултат от способността му да се възползва от стремежите на избирателите в Средна Австралия, да преодолее различията между големите метрополитени и регионалните области и да се ориентира в конкуриращите се интереси на миннодобивните и останалите щати, пише австралийското издание  „The Age“ .  \r\nАнализатори смятат, че Морисън е предал по-опростено политическите послания на водената от него коалиция, докато лидерът на лейбъристите Бил Шортън е пострадал от множеството политики, склонни да се сблъскват една с друга, които се опита да представи пред избирателите.  \r\nВетеранът либерален стратег Греъм Морис, близък сподвижник на бившия премиер Джон Хауърд, заяви, че всякакви предположения, че изборите са били спечелени от предлаганите политики са „нереалистични“.  \r\n„Амбициозната програма на лейбъристите, даде възможност на Морисън да ги атакува непрекъснато с обвинения, че е нереалистична и австралийците не могат да си я позволят“, заяви Морис.  \r\n„Основното чувство сред избирателите в средната част на Австралия беше, че представителите на управляващата коалиция са били навсякъде, те харесват Скот Морисън и са несигурни относно Бил Шортън. Ако имате способността да посетите всяко място в Средна Австралия, както и да проведете добра кампания на терен, то можете да получите този добър резултат“, допълни Морис.   Светлин Божков", "date": "2019.05.19", "title": "„The Age“: Как Морисън спечели изборите в Австралия"}
{"url": "http://www.focus-news.net/news/2019/05/19/2659892/ria-novosti-prezidentat-na-estoniya-osadi-ideyata-da-bade-vazstanoveno-pravoto-na-glas-na-rusiya-v-pase.html", "text": "Президентът на Естония Керсти Калюлайд се обяви против възстановяването на правото на глас на Русия в Парламентарната асамблея на Съвета на Европа (ПАСЕ), предаде  РИА Новости .  \r\nЕстонският държавен глава разкритикува подобно решение, заради „нарушаването от страна на Русия международното право и на дадените обещания“.  \r\nПрезидентът на Естония допълни, че вярва в диалога с Русия.  \r\nВ петък Съветът на Европа направи изявление, в което беше отбелязана необходимостта от равноправно участие в работата на организацията, на всички нейни страни-членки. Руският сенатор Константин Косачов заяви, че Русия „ще наблюдава за реакцията на това решение и последващите действия от страна на ПАСЕ“, допълва агенцията.   Светлин Божков", "date": "2019.05.19", "title": "РИА Новости: Президентът на Естония осъди идеята да бъде възстановено правото на глас на Русия в ПАСЕ"}
{"url": "http://www.focus-news.net/news/2019/05/19/2659697/predstoyashti-sabitiya-v-stranata-za-19-may-agentsiya-fokus.html", "text": "Oт 09.00 часа от Централна гара ще потегли парният локомотив Баба Меца за ретро пътуване по маршрута София - Банкя – София. \r\n*** \r\nOт 10.00 часа на стадион НСА „Васил Левски“ ще се състои Международно атлетическо състезания #Back2Track.  \r\n*** \r\nOт 11.15 часа Княз Никита Д. Лобанов-Ростовски ще направи дарение на Националния исторически музей.  \r\n*** \r\nOт 10.00 часа в кампус „Скаптопара“ президентът Румен Радев ще присъства на церемонията по дипломиране на бакалаври и магистри на Американския университет в България. \r\n*** \r\nOт 10.30 часа президентът Румен Радев ще присъства на тържествената церемония по дипломиране на двадесет и петия випуск на Американския университет в България.   \r\n*** \r\nOт 17.00 часа в Регионален исторически музей – Благоевград ще бъде представена изложба „Живи тропически пеперуди“. \r\n*** \r\nOт 19.00 часа в Държавна опера - Бургас ще бъде премиерата на съвременния визуален спектакъл на Красимир Марчев – „Капан за птици“. \r\n*** \r\nOт 07.00 часа на паркинга между спирката пред Терапията и бензиностанцията ще започне 50 километрово предизвикателство, организирано от Клуб по пешеходен туризъм \"Нови хоризонти\" към ТД \"Родни балкани\".Финалът ще е на същото място около 20.00 часа. \r\n*** \r\nOт 16.00 часа на басейн „Приморски“ ще се проведе воден флашмоб в подкрепа на донорството и трансплантациите. \r\n*** \r\nOт 10.30 часа в Спортна зала „Олимпиада“ ще се проведе турнир по кикбокс. \r\n*** \r\nOт 09.00 часа на игрището под ОДК ще започне турнир по футбол (възрастови групи 14-18 г. и 18-24 г.). От 11.00 часа на „Алеята на спорта“ ще започне и стрийт фитнес турнир.  \r\n*** \r\nOт 09.00 часа ще бъде даден старт на шестото издание на Плевенския маратон. \r\n*** \r\nOт 09.00 часа ще се проведе Първият Национален фестивал на пешеходеца. Пешеходните маршрути ще са в два лъча. Първият е пълна обиколка на Гребната база с дължина около 5 километра, а вторият лъч е съкратен маршрут през моста над Гребната база с дължина 2,8 километра. \r\n*** \r\nВ 11.00 часа в салона на Балабановата къща ще се състои официалната пресконференция за откриването и представянето на пълната програма на юбилейния Десети международен фестивал \"Дни на музиката в Балабановата къща\" 2019. \r\n*** \r\nOт 11.00 часа в НЧ „Светлина-1937“ – с. Търън ще се проведе Тържествен концерт по случай 95 години от създаването на ОУ „Св. Св. Кирил и Методий“ – с. Търън. \r\n*** \r\nOт 11.00 часа в парк “Митрополит Методий Кусев” ще бъде разположен мобилен консултативен кабинет на РЗИ - Стара Загора по повод Международния ден за съпричастност със засегнатите от ХИВ/СПИН. \r\n*** \r\nOт 11.00 часа в двора на Къща музей „Гео Милев“ ще бъдат връчени наградите на \r\nотличените и лауреатите в конкурса „Огненият змей, металните чудовища и човекът разум. \r\n*** \r\nOт 11.00 часа в Куклен театър ще бъде представен детския мюзикъл „Вълкът и седемте козлета“. \r\n*** \r\nOт 17.00 часа в зала първи етаж, РБ „З. Княжески“, ще бъде представен спектакълът „Пощенска приказка“. \r\n*** \r\nOт 19.00 часа в НЧ „Родина - 1860“, зала ет.2, ще бъде представен спектакълът  „И най –мъдрият си е малко прост“.   \r\n*** \r\nОт 10.30 ч. на картинг писта „Хасково“ председателят на общински съвет Хасково г-жа Таня Захариева ще даде старт на втория кръг от Републиканското първенство по картинг \r\n*** \r\nOт 11.30 часа в Синия салон на Народно читалище „Съгласие – 1862“ Камерен оркестър „Дианополис“ представя концерт с ранни и не толкова масово популярни произведения на двама гении в класическата музика - Волфганг Амадеус Моцарт и Якоб Лудвиг Феликс Менделсон-Бартолди. \r\n*** \r\n*** \r\nOт 10.30 часа в парк \"Заимов\" в София Петър Витанов, Цветелина Пенкова, Румен Гечев и Мирела Модева ще се срещнат с граждани, а в 12.15 часа те ще се срещнат със столичани в \"Северен парк\". В 11.00 часа Момчил Неков ще се срещне с гражданите на Сливница в клуба на БСП в града, а в 13.00 часа - с жителите на Божурище, в салона на читалището. В 18.00 часа на площада в Драгоман кандидатът за евродепутат ще посети Международния фолклорен фестивал \"Нишавски хоровод\".  \r\n*** \r\nOт 13.00 часа в зала „Арена Армеец“ в София ГЕРБ ще проведе централното си предизборно събитие.   \r\n*** \r\nOт 10.30 часа в град Средец Димитър Данчев ще посети фолклорен събор в местността \"Божура\". \r\n*** \r\nOт 16.00 часа на входа на Морската градина във Варна д-р Десислав Тасков ще се срещне с младежи. \r\n*** \r\nOт 16.00 часа в Младежкия клуб Деница Златева ще се срещне с граждани. \r\n*** \r\nOт 10.30 часа в Младежкия комплекс в град Гълъбово Елена Йончева, Иван Кръстев, Крум Дончев и Тодор Стоилов ще посетят ХХIX Национален фолклорен фестивал \"Янко Петров\", който ще се проведе. В 11.00 часа, ще се срещнат с граждани в ресторант Вила Верде. \r\n*** \r\nOт 18.00 часа в залата на Дома на техниката на ул. „Христо Ботев“ 3 кандидатът за евродепутат д-р Андрей Ковачев ще се срещне и разговаря с дупничани. \r\n*** \r\nOт 13.00 часа в Казанлък Елена Йончева, Иван Кръстев, Крум Дончев и Тодор Стоилов  ще се срещнат с общински съветници и партийни активисти, граждани и симпатизанти. В 13.30 часа те ще посетят проблемни общински обекти. В 15.00 часа в читалище \"Искра\", кандидатите за евродепутати ще се срещнат с избиратели.  \r\n*** \r\nOт 15.00 часа Велизар Енчев ще се срещне с гражданите на Бобовдол в голямата зала на читалище \"Миньор\". В 17.00 часа в Синята зала на читалище \"Братство\" в Кюстендил, ще проведе среща с военните от запаса и резерва, както и с жители на града. \r\n*** \r\nOт 11.00 часа Сергей Станишев ще посети в Лом Фестивала на руската песен и ще се срещне с обществеността в местното читалище. По късно, в 16.30 часа, той ще се срещне с граждани, в читалището на Криводол. С жителите на Враца Станишев ще разговаря в партийния клуб на БСП в 18.30 часа. \r\n*** \r\nВ 13.30 часа на ''Позитано'' 20 кандидати за евродепутати от ''Коалиция за България'' ще представят кандидатската си листа за предстоящите европейски избори.  \r\n*** \r\nВ 11.00 часа в залата на Общинския съвет кандидати за евродепутати от ''Коалиция за България'' ще се срещнат с обществеността. \r\n*** \r\nВ 16.00 часа в зала-ресторант ''Братя Неделеви'' кандидати за евродепутати от ''Коалиция за България'' ще се срещнат с обществеността. \r\n*** \r\nOт 18.00 часа в сградата на държавната опера в Стара Загора, Елена Йончева, Иван Кръстев, Крум Дончев, Тодор Стоилов и  Деница Златева ще се срещнат с обществеността на областта.   \r\n*** \r\nВ 18.30 часа в залата на Общинския съвет кандидати за евродепутати от ''Коалиция за България'' ще се срещнат с обществеността.", "date": "2019.05.19", "title": "Предстоящи събития в страната за 19 май (Агенция „Фокус“)"}
{"url": "http://www.focus-news.net/news/2019/05/19/2659698/politsiyata-otkri-orazhie-s-koeto-veroyatno-e-izvarsheno-edno-ot-ubiystvata-v-kostenets-obzor.html", "text": "В един от претърсваните периметри в Костенец полицията откри оръжие, с което вероятно е извършено едно от двете убийства, които станаха през последните дни в града. Разследващите обаче не разкриха коя от двете жертви евентуално е била застреляна с него. По непотвърдена информация е открита ловна пушка, както и голямо количество боеприпаси на труднодостъпно място край реката. Назначени са експертизи.  \r\nГлавният секретар на МВР главен комисар Ивайло Иванов посочи, че в петък вечерта в полицията са постъпили нови сигнали за местонахождението на заподозрения Стоян Зайков. Той обаче не е открит при претърсванията на посочените места. Иванов уточни, че службите имат предположение, че заподозреният за убийствата на бившата си половинка и съседа си се укрива в района на Костенец, заради което и безпрецедентната операция там ще продължи. „Допускаме слабости, но продължаваме да издирваме заподозрения и ще направим възможното всичко да свърши добре“, обясни главният секретар. Той уточни, че назад във времето Стоян Зайков се е укривал с месеци, което означава, че е способен да оцелява сам. До този момент полицията няма информация някой да му помага. МВР отрича слуховете за списък с набелязани други евентуални жертви. Под охрана обаче остават хора, които се смятат за застрашени. Агенция „Фокус“ припомня:  На 10 май около 8.40 часа в Костенец беше открито тялото на 38-годишна жена. Смъртта ѝ е настъпила вследствие на огнестрелна рана в главата. Във връзка с престъплението МВР обяви за национално издирване 43-годишния Стоян Зайков. На 15 май в Костенец бе открито тялото и на 42-годишен мъж в къща в съседство до тази на Зайков. Стана ясно, че убитият и издирваният са били трети братовчеди. Търсенето на Стоян Зайков продължава вече девети ден.", "date": "2019.05.19", "title": "Полицията откри оръжие, с което вероятно е извършено едно от убийствата в Костенец (ОБЗОР)"}
{"url": "http://www.focus-news.net/news/2019/05/19/2659700/gd-granichna-politsiya-intenziven-e-trafikat-na-gkpp-kapitan-andreevo-i-vidin-dunav-most-na-izhod-za-tovarni-avtomobili.html", "text": "Интензивен е трафикът на ГКПП „Капитан Андреево“ и „Видин-Дунав мост“ на изход за товарни автомобили. Това съобщиха от пресцентъра на  Главна дирекция „Гранична полиция“ .  Информацията за трафика на българските гранични контролно-пропускателни пунктове е към 06:00 часа.  На българо-сръбската, българо-македонската, българо-гръцката  граница трафикът е нормален на всички гранични контролно-пропускателни пунктове.", "date": "2019.05.19", "title": "ГД „Гранична полиция“: Интензивен е трафикът на ГКПП „Капитан Андреево“ и „Видин-Дунав мост“ на изход за товарни автомобили"}
{"url": "http://www.focus-news.net/news/2019/05/19/2659699/balgariya-se-vklyuchi-v-evropeyskata-nosht-na-muzeite-obzor.html", "text": "За 15-а поредна година България се включи в инициативата „Европейска нощ на музеите“. Културната проява започва да се провежда от 1997 г. в Берлин, а впоследствие става популярна и в други европейски градове. В рамките ѝ множество музеи, галерии и културни институции работят с вход свободен и удължено работно време, за да привлекат повече млади хора и да провокират интереса им към културата и историята. В столицата и редица градове от страната и тази година десетки галерии и музеи подготвиха богата програма, включваща изложби, концерти, ателиета, прожекции и разнообразни арт прояви, посветени специално на събитието. \r\nВ  София  над 50 музея и галерии отвориха врати на 18 май. „Мистерия в кутия“ бе предизвикателството на Националния военноисторически музей към своите посетители в Нощта на музеите. В Националния политехнически музей беше открита изложбата \"40 години персонални компютри Правец\". В Националния исторически музей наред с постоянните и временни изложби имаше и хороводни ателиета, а по-рано през деня - и програма за деца. Изложбата „Изгнания“ на световноизвестния чешки фотограф с френски паспорт Йозеф Куделка бe част от програмата в Софийската градска художествена галерия. Изложба на дантела имаше в Етнографския музей.  \r\nДържавният архив във  Варна  отвари врати, за да покаже пред варненци къде се съхраняват документи и архиви от близкото и по-далечно минало. Военноморският музей предложи на своите посетители неповторимо пътуване по стъпките на морското историческо наследство, като в открита експозиция бяха представени колекции на котви, морски мини, брегови и корабни оръдия. Голяма част от музеите във Варна бяха с вход свободен, като сред тях са Аладжа Манастир, Побити Камъни и Римски терми. \r\nАрхеологическият музей в  Бургас  показа две златни изложби – „Тракийското златно съкровище от Вълчитрън“ и „Споменът за Велика България”. Съкровището на хан Кубрат от Малая Перешчепина“. А в Историческия музей за първи път беше показана голямата икона на Иисус Христос, реставрирана с обществени дарения от края на миналата година.  \r\nРегионалният исторически музей в  Пловдив  представи три от своите експозиции - гостуващата изложба „Еврика”, експозицията „Българско Възраждане” и изложбата „Пловдив в културната история на България”. В Регионалния археологически музей посетителите могеха да видят безплатно оригинала на Панагюрското златно съкровище, както и националната изложба „Преоткритият свят на Стара Европа”. Музеят на авиацията в Крумово също се присъедини към \"Европейска нощ на музеите\" с традиционната атракция „Експонатите оживяват“, на която гостите можеха да разберат какво е усещането да влезеш в кабините на самолет Ан-14 „Пчьолка“ и вертолет Ми-1. \r\nВ Археологическия музей във  Велико Търново  бe представена инсталацията „Съмнителен тебеширен кръг“ на норвежкия визуален артист Ларс Нордби. Историческият музей в  Русе  пък показа новата изложба от предмети, свързани с близкото минало, както и гостуващата изложба „Свободата-тук и сега\", която представя образи от списание \"Л'Еуропео\". Посетителите в Художествената галерия в  Стара Загора  видяха експозицията „Съвременна българска живопис и скулптура“, изложба „Съвременна българска графика“, изложба „Български възрожденски икони“, както и гостуващата колекция на проф. д-р Чавдар Славов „Изкуството на графиката“. В програмата на Регионалния исторически музей в  Плевен  имаше две изложби - „Луксът на XIX в.” и „Агар арт – изкуство от микроорганизми”. Акцент в Историческия музей в  Димитровград  бешe “Мъжът и неговият свят”. А в Регионалния исторически музей в  Хасково  пък бяха изложени стари телевизори от миналия век, радиоприемници, касетофони и грамофони. В Регионалния исторически музей в  Кюстендил  се проведе детската работилница „Изработване на съдове с грънчарско колело”, а в къща музей „Димитър Пешев” беше открита гостуващата изложба „Хераклея Синтика – история на проучванията”.", "date": "2019.05.19", "title": "България се включи в „Европейската нощ на музеите“ (ОБЗОР)"}
{"url": "http://www.focus-news.net/news/2019/05/19/2659703/nimh-dnes-shte-bade-slanchevo-maksimalnite-temperaturi-shte-sa-mezhdu-25-i-30-v-sofiya-okolo-26.html", "text": "Днес ще бъде предимно слънчево. В следобедните часове над планинските райони от Западна България ще се развие купеста облачност и на отделни места, главно в планините ще превали и прегърми. Това съобщи за  Агенция „Фокус“ дежурният синоптик Георги Цеков от  Националния институт по метеорология и хидрология (НИМХ) .  Ще духа до умерен югоизточен, в Източна България и по долината на Струма южен вятър. Температурите ще продължат да се повишават и максималните ще бъдат между 25° и 30°, в София около 26°. Над Черноморието ще бъде предимно слънчево. Ще духа слаб до умерен южен вятър. Максимални температури между 23° и 26°. Температурата на морската вода е 15-16°. Вълнението на морето ще бъде 2-3 бала. \r\nНад планините ще има разкъсана висока облачност, в следобедните часове купеста и на отделни места в Западна Стара планина и в Рила ще превали и прегърми. Ще духа силен юг-югозападен вятър. Максималната температура на височина 1200 метра ще е около 20°, на 2000 метра – около 13°. \r\nАтмосферното налягане e малко по-ниско от средното за месеца. През деня слабо ще се понижи.", "date": "2019.05.19", "title": "НИМХ: Днес ще бъде слънчево, максималните температури ще са между 25° и 30°, в София около 26°"}
{"url": "http://www.focus-news.net/news/2019/05/19/2659702/predstoyashti-sabitiya-v-stranata-za-19-may-agentsiya-fokus.html", "text": "*** \r\nOт 10.00 часа в кампус „Скаптопара“ президентът Румен Радев ще присъства на церемонията по дипломиране на бакалаври и магистри на Американския университет в България. \r\n*** \r\nOт 09.00 часа от Централна гара ще потегли парният локомотив Баба Меца за ретро пътуване по маршрута София - Банкя – София. \r\n*** \r\nOт 10.00 часа на стадион НСА „Васил Левски“ ще се състои Международно атлетическо състезания #Back2Track.  \r\n*** \r\nOт 11.15 часа Княз Никита Д. Лобанов-Ростовски ще направи дарение на Националния исторически музей.  \r\n*** \r\nOт 17.00 часа в Регионален исторически музей – Благоевград ще бъде представена изложба „Живи тропически пеперуди“. \r\n*** \r\nOт 19.00 часа в Държавна опера - Бургас ще бъде премиерата на съвременния визуален спектакъл на Красимир Марчев – „Капан за птици“. \r\n*** \r\nOт 07.00 часа на паркинга между спирката пред Терапията и бензиностанцията ще започне 50 километрово предизвикателство, организирано от Клуб по пешеходен туризъм \"Нови хоризонти\" към ТД \"Родни балкани\".Финалът ще е на същото място около 20.00 часа. \r\n*** \r\nOт 16.00 часа на басейн „Приморски“ ще се проведе воден флашмоб в подкрепа на донорството и трансплантациите. \r\n*** \r\nOт 10.30 часа в Спортна зала „Олимпиада“ ще се проведе турнир по кикбокс. \r\n*** \r\nOт 09.00 часа на игрището под ОДК ще започне турнир по футбол (възрастови групи 14-18 г. и 18-24 г.). От 11.00 часа на „Алеята на спорта“ ще започне и стрийт фитнес турнир.  \r\n*** \r\nOт 09.00 часа ще бъде даден старт на шестото издание на Плевенския маратон. \r\n*** \r\nOт 09.00 часа ще се проведе Първият Национален фестивал на пешеходеца. Пешеходните маршрути ще са в два лъча. Първият е пълна обиколка на Гребната база с дължина около 5 километра, а вторият лъч е съкратен маршрут през моста над Гребната база с дължина 2,8 километра. \r\n*** \r\nВ 11.00 часа в салона на Балабановата къща ще се състои официалната пресконференция за откриването и представянето на пълната програма на юбилейния Десети международен фестивал \"Дни на музиката в Балабановата къща\" 2019. \r\n*** \r\nOт 11.00 часа в НЧ „Светлина-1937“ – с. Търън ще се проведе Тържествен концерт по случай 95 години от създаването на ОУ „Св. Св. Кирил и Методий“ – с. Търън. \r\n*** \r\nOт 11.00 часа в парк “Митрополит Методий Кусев” ще бъде разположен мобилен консултативен кабинет на РЗИ - Стара Загора по повод Международния ден за съпричастност със засегнатите от ХИВ/СПИН. \r\n*** \r\nOт 11.00 часа в двора на Къща музей „Гео Милев“ ще бъдат връчени наградите на \r\nотличените и лауреатите в конкурса „Огненият змей, металните чудовища и човекът разум. \r\n*** \r\nOт 11.00 часа в Куклен театър ще бъде представен детския мюзикъл „Вълкът и седемте козлета“. \r\n*** \r\nOт 17.00 часа в зала първи етаж, РБ „З. Княжески“, ще бъде представен спектакълът „Пощенска приказка“. \r\n*** \r\nOт 19.00 часа в НЧ „Родина - 1860“, зала ет.2, ще бъде представен спектакълът  „И най –мъдрият си е малко прост“.   \r\n*** \r\nОт 10.30 ч. на картинг писта „Хасково“ председателят на общински съвет Хасково г-жа Таня Захариева ще даде старт на втория кръг от Републиканското първенство по картинг \r\n*** \r\nOт 11.30 часа в Синия салон на Народно читалище „Съгласие – 1862“ Камерен оркестър „Дианополис“ представя концерт с ранни и не толкова масово популярни произведения на двама гении в класическата музика - Волфганг Амадеус Моцарт и Якоб Лудвиг Феликс Менделсон-Бартолди. \r\n*** \r\n*** \r\nOт 10.30 часа в парк \"Заимов\" в София Петър Витанов, Цветелина Пенкова, Румен Гечев и Мирела Модева ще се срещнат с граждани, а в 12.15 часа те ще се срещнат със столичани в \"Северен парк\". В 11.00 часа Момчил Неков ще се срещне с гражданите на Сливница в клуба на БСП в града, а в 13.00 часа - с жителите на Божурище, в салона на читалището. В 18.00 часа на площада в Драгоман кандидатът за евродепутат ще посети Международния фолклорен фестивал \"Нишавски хоровод\".  \r\n*** \r\nOт 13.00 часа в зала „Арена Армеец“ в София ГЕРБ ще проведе централното си предизборно събитие.   \r\n*** \r\nOт 10.30 часа в град Средец Димитър Данчев ще посети фолклорен събор в местността \"Божура\". \r\n*** \r\nOт 16.00 часа на входа на Морската градина във Варна д-р Десислав Тасков ще се срещне с младежи. \r\n*** \r\nOт 16.00 часа в Младежкия клуб Деница Златева ще се срещне с граждани. \r\n*** \r\nOт 10.30 часа в Младежкия комплекс в град Гълъбово Елена Йончева, Иван Кръстев, Крум Дончев и Тодор Стоилов ще посетят ХХIX Национален фолклорен фестивал \"Янко Петров\", който ще се проведе. В 11.00 часа, ще се срещнат с граждани в ресторант Вила Верде. \r\n*** \r\nOт 18.00 часа в залата на Дома на техниката на ул. „Христо Ботев“ 3 кандидатът за евродепутат д-р Андрей Ковачев ще се срещне и разговаря с дупничани. \r\n*** \r\nOт 13.00 часа в Казанлък Елена Йончева, Иван Кръстев, Крум Дончев и Тодор Стоилов  ще се срещнат с общински съветници и партийни активисти, граждани и симпатизанти. В 13.30 часа те ще посетят проблемни общински обекти. В 15.00 часа в читалище \"Искра\", кандидатите за евродепутати ще се срещнат с избиратели.  \r\n*** \r\nOт 15.00 часа Велизар Енчев ще се срещне с гражданите на Бобовдол в голямата зала на читалище \"Миньор\". В 17.00 часа в Синята зала на читалище \"Братство\" в Кюстендил, ще проведе среща с военните от запаса и резерва, както и с жители на града. \r\n*** \r\nOт 11.00 часа Сергей Станишев ще посети в Лом Фестивала на руската песен и ще се срещне с обществеността в местното читалище. По късно, в 16.30 часа, той ще се срещне с граждани, в читалището на Криводол. С жителите на Враца Станишев ще разговаря в партийния клуб на БСП в 18.30 часа. \r\n*** \r\nВ 13.30 часа на ''Позитано'' 20 кандидати за евродепутати от ''Коалиция за България'' ще представят кандидатската си листа за предстоящите европейски избори.  \r\n*** \r\nВ 11.00 часа в залата на Общинския съвет кандидати за евродепутати от ''Коалиция за България'' ще се срещнат с обществеността. \r\n*** \r\nВ 16.00 часа в зала-ресторант ''Братя Неделеви'' кандидати за евродепутати от ''Коалиция за България'' ще се срещнат с обществеността. \r\n*** \r\nOт 18.00 часа в сградата на държавната опера в Стара Загора, Елена Йончева, Иван Кръстев, Крум Дончев, Тодор Стоилов и  Деница Златева ще се срещнат с обществеността на областта.   \r\n*** \r\nВ 18.30 часа в залата на Общинския съвет кандидати за евродепутати от ''Коалиция за България'' ще се срещнат с обществеността.", "date": "2019.05.19", "title": "Предстоящи събития в страната за 19 май (Агенция „Фокус“)"}
{"url": "http://www.focus-news.net/news/2019/05/19/2659701/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка : \r\nПрез нощта над страната ще бъде с разкъсана висока облачност. На 19.05.2019 г. ще бъде предимно слънчево, но в следобедните часове над планинските райони от Западна България ще се развие купеста облачност и на отделни места, главно в планините ще превали и прегърми. Ще духа до умерен югоизточен, в Източна България и по долината на Струма южен вятър. Температурите ще продължат да се повишават и максималните ще бъдат между 25° и 30°, в София около 26°. Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; \r\nОбласт Пловдив: \r\nДвижението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления : \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка Дунавци – Ружинци от км 19+783 до км 62+000 е ограничено за МПС над 12 т. поради ремонтни дейности на асфалтовата настилка при км 57+300 в района на с. Медовница. Срок до 24.05.2019 г. \r\nОбходен маршрут: път II-11 гр. Дунавци – Арчар – с. Добри дол - по път III-112 с. Добри дол – с. Тополовец - път III-114 с. Тополовец – с. Ружинци и обратно. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението по път I-2 Русе – Цар Калоян от км 34+196 до км 34+596 в района на моста при с. Писанец се осъществява в една лента с пропускателен режим поради авариен ремонт на дилатационни фуги на мостовото съоръжение. Ограничение на скоростта 20 км/ч. Срок до 20.05.2019 г. \r\nДвижението в участъка Осенец – Разград от км 55+00 до км 60+362 се осъществява с повишено внимание поради частичен ремонт на асфалтовата настилка. Движението участъка се регулира с временна сигнализация и от сигналисти. Срок 20.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 23.05.2019 г. \r\nДвижението по път І-4 Коритна-Севлиево в участъка от км 0+000 до км 24+000 пътен възел Коритна – Сопот се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок 31.05.2019 г. \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31 05 2019 г. \r\nДвижението в участъка Джулюница – граница ОПУ Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене - Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Стара Загора: \r\nДвижението по път I-5 с. Ягода - с. Бъдеще  от км 213+800 до км 246+500 в посока Димитровград се извършва двупосочно в една лента поради косене на тревни площи. Срок до 31.05.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка с. Коняво – с. Цървеняно от км 30+000 до км 37+000 се осъществява с повишено внимание поради профилиране на банкети и почистване на наземни окопи. Движението се осъществява в свободните ленти съобразно създадената организация на движение. Срок до 23.05.2019 г.; \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Перник: \r\nДвижението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента, поради машинно подравняване на банкети, оформяне на окопи, изкоп под ограничителни системи, в двете направления. Организацията на движение се регулира с пътни знаци. Краен до 23.05.2019 г.   \r\nОбласт Сливен: \r\nДвижението по път I-6 /София- Бургас/ от разклона за гр.Твърдица до п.в.Петолъчката от км 352+400 до км 421+100 се осъществява с повишено внимание поради извършване на ръчно косене. Участъкът е сигнализиран с пътни знаци. Срок на до 31.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 Драгоман - Сливница от км 20+235 до км 22+018 се ограничава в светлата част на денонощието поетапно в ляво /посока Драгоман/ и дясно /посока Сливница/ платно поради строителни работи и модернизация на пътя. Движението се извършва двупосочно в съседното платно. Срок 21.05.2019 г. \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Обзор – Слънчев бряг от км 172+000 до км 203+200 се осъществява с повишено внимание поради почистване на банкети и частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Слънчев бряг от км 174+000 до км 203+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 20.05.2019 г. Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Гюльoвца – Оризаре от км 34+000 до км 37+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът  II-53 : Движението по път II-53 Поликраище – Елена в  участъка  Лясковски  кантон  - Миндя от  км 16+600 до  км  29+000 се осъществява в една лента поради  изпълнение на  дейности по  ремонт на  пътната  настилка. Движението  се  регулира  с пътни  знаци  и регулировчици.  Срок до 31.05.2019 г. \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 28.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 20.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Паничарево – Дупница от км 26+000 до км 36+000 се осъществява с повишено внимание поради почистване на облицовани окопи и профилиране на банкети. Срок до 23.05.2019 год. \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 31.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Ловеч – Кърнаре в участъка от с. Лешница до туристически комплекс „Беклемето“ от км 62+643 до км 98+000 се осъществява с повишено внимание поради частични ремонтни дейности. Водачите да се движат със съобразена скорост. Срок до 23.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти и кастрене на дървета. Движението се регулира от сигналисти на място. Срок до 20.05.2019 г.; \r\nПът II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 20.05.2019 г.; \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nПът III-112: Движението по Път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности на  пътната настилка. Срок до 31.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 23.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІII-301: Движението по път III-301 Козар Белене – Левски от км 2+000 до км 5+000 се осъществява с повишено внимание поради машинно подравняване на банкети. Срок до 23.05.2019 г. \r\nПът ІII-3402: Движението по път III-3402 Славяново – Дренов от км 16+000 до км 34+000 се осъществява с повишено внимание поради машинно подравняване на банкети. Срок до 23.05.2019 г. \r\nПът ІII-3501: Движението по път III-3501 Одърне – Каменец от км 24+000 до км 28+000 се осъществява с повишено внимание поради машинно подравняване на банкети. Срок до 23.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Временно движението по път ІІ-86 Асеновград – Чепеларе от км 28+000 до км 53+000 на територията на област Пловдив е затруднено и се осъществява с повишено внимание поради обрушване на скатове по алпийски способ, натоварване и транспорт на скалния материал, измиване на тунелите и осветителните тела, като движението се предвижда да се ограничава на интервали до около 2 часа. Водачите изчакват на място. Алтернативен обходен маршрут по път III-866 Кричим – Девин. Специализираното премахване на опасни скали ще се извършва в часовия диапазон от 8 до 18 часа и е с краен срок до 21.05.2019 г.; \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86: Движението по път II-86 Пловдив - Асеновград от км 14+860 до км 25+150 започва полагането на хоризонтална маркировка на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40км/час и 60 км/час. Сигнализацията ще включва бализи в оста на платното за движение. Срок до 24.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 при разклона за с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 ;г. \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г.; \r\nПът III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; \r\nПът III-6601: Движение по път III-6601 Сливен – граница с Област Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-37 : Движението по път II-37 Лага - Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г. \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд - Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nПът III-3009: Движението по път III-3009 Правец - Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 Стара Загора – Чирпан от км 89+715 до км 90+000 в посока Чирпан се осъществява в една лента поради ремонтни дейности на асфалтова настилка. Движението се регулира от временна сигнализация и знаци. Срок до 21.05.2019 г. \r\nПът II-66: Движението  по път II-66 с. Подслон - с. Ракитница от км 39+000 до км 80+715 в посока Чирпан се извършва двупосочно в една лента поради косене на тревни площи. Срок до 31.05.2019 г. \r\nПът III-6602: Движението по път III-6602 гр. Стара Загора - с. Сулица от км 0+000 до км 18+600 в посока с. Сл. кладенец, се извършва двупосочно в една лента поради косене на тревни площи. Движението на МПС да бъде с повишено внимание и съобразена скорост. Срок до 31.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци. Срок до 23.05.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.;  Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.05.19", "title": "Актуална пътна обстановка"}
{"url": "http://www.focus-news.net/news/2019/05/19/2659704/prezidentat-rumen-radev-shte-prisastva-na-tseremoniyata-po-diplomirane-na-bakalavri-i-magistri-na-amerikanskiya-universitet-v-balgariya.html", "text": "Президентът Румен Радев ще посети Благоевград, където ще присъства на тържествената церемония по дипломиране на двадесет и петия випуск на Американския университет в България. Това съобщиха от  прессекретариата на държавния глава . \r\nВ 10.30 часа държавният глава ще поздрави 197 бакалаври от 17 държави и 21 магистри по бизнес администрация за ръководни кадри. Сред завършващите висшето учебно заведение студенти 57% са от България, а останалите са от Албания, Грузия, Русия, Виетнам и САЩ.", "date": "2019.05.19", "title": "Президентът Румен Радев ще присъства на церемонията по дипломиране на бакалаври и магистри на Американския университет в България"}
{"url": "http://www.focus-news.net/news/2019/05/19/2659707/bdzh-organizira-atraktsionno-patuvane-do-bankya.html", "text": "Поради засиления интерес към атракционния влак с парния локомотив Баба Меца „БДЖ-Пътнически превози” ЕООД ще осигури още едно ретро пътуване по маршрута София - Банкя - София. Това съобщиха от пресцентъра на  БДЖ.  \r\nАтракционният влак ще замине от Централна гара София в 09.00 ч. В обратното направление композицията ще потегли от гара Банкя в 14.30 ч. \r\nЦената на билета за влака с парния локомотив № 46.03 между София и Банкя ще бъде 17.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. Възрастта на децата ще се удостоверява с акт за раждане или копие от него при закупуване на билети. Децата на възраст до 10 години задължително пътуват с придружител. \r\n*** Кратка историческа справка за парен локомотив № 46.03 \r\nПарният локомотив с експлоатационен № 46.03 е произведен през 1931 г. в Полската локомотивна фабрика „H. CEGIELSKI – POZNAN”, с фабричен № 203, тип Тт 1-6-2. Той е представител на най-мощните парни локомотиви в България, най-големите тендерни машини в Европа, първите и всъщност единствените у нас с две безребордни колооси в ходовата си част. Уникално постижение в локомотивостроенето.  \r\nВсички локомотиви от серия 46.00, всеки от които за персонала в софийския район бе просто „баба Меца” – едно нарицателно, получено заради компактната им конструкция, не особено висока конструктивна скорост и голямата им сила, прекарват неуморимо тежките товарни влакове през Владая и Разменна до замяната им с дизеловата тракция в периода 1967 – 1969 г. \r\nПарен локомотив № 46.03 е със система „Zwilling”.  \r\nПо време на своята работа като локомотивен огняр в депо София на този локомотив е служил по съвкупност най-дълго време поетът-революционер Никола Йонков Вапцаров.  \r\nТрудно може да се намери друга железопътна администрация, която да е използвала в продължение на 50 години без прекъсване такива тендерни локомотиви при условията на една редовна експлоатация. \r\nЕксплоатационният живот на парен локомотив № 46.03 е около 44 години.", "date": "2019.05.19", "title": "БДЖ организира атракционно пътуване до Банкя"}
{"url": "http://www.focus-news.net/news/2019/05/19/2659708/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-stara-zagora-varna-sofiya-kyustendil-vratsa-montana-i-burgas.html", "text": "Кандидатите за евродепутати от листата на \"БСП за България\" ще посетят областите Стара Загора, Варна, София, Кюстендил, Враца, Монтана и Бургас. Това съобщиха от пресцентъра на  БСП . \r\nПосещенията ще се проведат по следната програма: Стара Загора \r\nВ 10.30 часа в град Гълъбово Елена Йончева, Иван Кръстев, Крум Дончев и Тодор Стоилов ще посетят ХХIX Национален фолклорен фестивал \"Янко Петров\", който ще се проведе в Младежкия комплекс.  В 11.00 часа, ще се срещнат с граждани в ресторант Вила Верде.  \r\nПо-късно, в 13.00 часа, в Казанлък те ще се срещнат с общински съветници и партийни активисти, граждани и симпатизанти. В 13.30 часа те ще посетят проблемни общински обекти. В 15.00 часа в читалище \"Искра\", кандидатите за евродепутати ще се срещнат с избиратели, а в 18.00 часа, в сградата на държавната опера в Стара Загора, Йончева, Кръстев, Дончев, Стоилов и кандидатът за евродепутат Деница Златева ще се срещнат с обществеността на областта.   \r\nПреди това Деница Златева ще посети Гурково, като в 16.00 часа, ще се срещне с граждани в Младежкия клуб.  Варна \r\nВ 16.00 часа на входа на Морската градина във Варна д-р Десислав Тасков ще се срещне с младежи. София \r\nВ 10.30 часа в парк \"Заимов\" в София Петър Витанов, Цветелина Пенкова, Румен Гечев и Мирела Модева ще се срещнат с граждани, а в 12.15 часа те ще се срещнат със столичани в \"Северен парк\".  \r\nВ 11.00 часа Момчил Неков ще се срещне с гражданите на Сливница в клуба на БСП в града, а в 13.00 часа - с жителите на Божурище, в салона на читалището. В 18.00 часа на площада в Драгоман кандидатът за евродепутат ще посети Международния фолклорен фестивал \"Нишавски хоровод\".  Кюстендил \r\nВ 15.00 часа Велизар Енчев ще се срещне с гражданите на Бобовдол в голямата зала на читалище \"Миньор\". В 17.00 часа в Синята зала на читалище \"Братство\" в Кюстендил, ще проведе среща с военните от запаса и резерва, както и с жители на града.  Монтана и Враца \r\nВ 11.00 часа Сергей Станишев ще посети в Лом Фестивала на руската песен и ще се срещне с обществеността в местното читалище. По късно, в 16.30 часа, той ще се срещне с граждани, в читалището на Криводол. С жителите на Враца Станишев ще разговаря в партийния клуб на БСП в 18.30 часа. Бургас \r\nВ 10.30 часа в град Средец Димитър Данчев ще посети фолклорен събор в местността \"Божура\".", "date": "2019.05.19", "title": "Европейски избори 2019: Кандидатите за евродепутати от \"БСП за България\" ще посетят областите Стара Загора, Варна, София, Кюстендил, Враца, Монтана и Бургас"}
{"url": "http://www.focus-news.net/news/2019/05/19/2659705/po-pokana-na-ekaterina-zaharieva-v-sofiya-pristiga-ministarat-na-vanshnite-raboti-na-germaniya.html", "text": "По покана на вицепремиера и министър на външните работи Екатерина Захариева на официално посещение в София пристига министърът на външните работи на Германия Хайко Маас. Това съобщиха от пресцентъра на  Министерството на външните работи . Той ще се срещне с премиера Бойко Борисов, с вицепремиера и министър на външните работи Екатерина Захариева и с президента Румен Радев.   \r\nЕкатерина Захариева ще приеме министър Хайко Маас за разговори на „четири очи“ и пленарни разговори между двете делегации в Министерския съвет в 10.30 часа на 20 май 2019 г. Двамата ще дадат пресконференция в Гранитната зала на Министерския съвет в 11.30 часа.   \r\nДвамата министри ще обсъдят актуални теми от двустранните отношения и дневния ред на Европейския съюз, както и въпроси, свързани с предизвикателствата пред ЕС в международен план.  \r\nВ 12.30 часа Екатерина Захариева и Хайко Маас ще се разходят в историческия център на София в района между ротондата „Свети Георги“, джамията „Баня Баши“ и Софийската синагога, символизиращи културното многообразие и толерантност на българския народ. В 14.00 часа двамата министри ще направят първа копка на новата сграда на дипломатическата мисия.", "date": "2019.05.19", "title": "По покана на Екатерина Захариева в София пристига министърът на външните работи на Германия"}
{"url": "http://www.focus-news.net/news/2019/05/19/2659710/predstoyashti-mezhdunarodni-sabitiya-za-19-may-agentsiya-fokus.html", "text": "Митровица Предсрочни местни избори в четири сръбски общини в Северно Косово \r\n*** Берлин . Демонстрация в подкрепа на Европа и против национализма.  \r\n*** Джеда . Среща на министрите на петрола на страните-членки на ОПЕК и техни партньори.  \r\n*** Делхи . Последен етап от общите избори в Индия.  \r\n*** Монтгомери . Ще се проведе „Марш за репродуктивна свобода“, в знак на протест срещу новоприетото рестриктивно законодателство срещу абортите в щата Алабама.", "date": "2019.05.19", "title": "Предстоящи международни събития за 19 май (Агенция „Фокус“)"}
{"url": "http://www.focus-news.net/news/2019/05/19/2659709/denyat-19-may-v-balgarskata-istoriya.html", "text": "През 1934 година Военният съюз и политическият кръг „Звено\" извършват държавен преврат. София е блокирана от войска, като са завзети основните комуникационни възли и са овладени местните центрове на властта. Цар Борис III подписва указ за промяна в кабинета. Начело на новото правителство застава Кимон Георгиев. На този ден през 1866 г. по жп линията Русе–Варна става тежка катастрофа. Близо до Провадия, вагон от влака, идващ от Варна, излиза от релсите и се преобръща. През 1894 г. е съставен кабинетът на Съединената легална опозиция начело с Константин Стоилов, подкрепен и от нелегалната русофилска опозиция. Сърбия и Гърция подписват таен военнополитически договор, насочен изцяло срещу България, през 1913 г. в Солун. Според 11-те му точки двете държави си гарантират земите в Егейска и Вардарска Македония, окупирани от тях през Балканската война през 1912 – 1913 г., докато България се сражава с Турция на Тракийския фронт. На 19 май са родени: бесарабският художник от български произход Димитър Пейчев, Веселин Димитров - български журналист, педагог, Димо Кьорчев - литературен критик, теоретик на българския индивидуализъм, д-р Петър Ников (П. Н. Попов) - историк медиевист, Янко Стоянчев - български общественик, юрист, политик. \r\n2006 г. \r\nБългарска делегация, ръководена от заместник-министъра на външните работи Тодор Чуров, взема участие в 116-ата Сесия на Комитета на министрите на Съвета на Европа в Страсбург. Сесията приключва своята работа с приемане на Декларация относно ефективното прилагане на Европейския съд за правата на човека на национално и европейско ниво, както и на Комюнике на сесията. \r\n2006 г. \r\nДепутатът от Български народен съюз Венцислав Върбанов подава заявление в деловодството на парламента, с което иска да му бъде свален имунитетът. \r\nНа 31 януари 2002 г. главният прокурор Никола Филчев иска имунитета на ексземеделския министър и депутат от БНС Венцислав Върбанов. В искането на разрешение за възбуждане на наказателно преследване се заявява, че срещу Върбанов са налице достатъчно данни за извършени тежки престъпления в качеството му на министър на земеделието и председател на Държавен фонд \"Земеделие\". На 21 март същата година мнозинството в Народното събрание отнема депутатския имунитет на бившия земеделски министър. 156 народни представители гласуват за това решение. То е подкрепено от всички политически сили с изключение на синята парламентарна група. По делото срещу него е внесен обвинителен акт за престъпления по служба, свързани с фонд \"Земеделие\", но съдът го връща за ново разследване. След това прокуратурата отново го внася в съда, но Върбанов става депутат в 40- то Народно събрание и делото е спряно. \r\nПреди изтичането на мандата му, главният прокурор Никола Филчев внася в деловодството на парламента искане за разрешение за възбуждане на наказателно преследване срещу народния представител Венцислав Върбанов. Към него са приложени 98 материала, разпределени в 4 дебели папки. На 16 март 2006 г. парламентът създава Временна комисия по искането на Никола Филчев, която на 18 май решава, че няма да бъде отнеман депутатският имунитет на народния представител. \r\n1991 г. \r\nПровежда се Извънредна национална конференция на СДС. Тя подкрепя гладната стачка на 39-те депутати. Конференцията предвижда СДС да стане отворено движение за демокрация и единна политическа сила, чиято цел е да смени обществената система в България. Милан Дренчев, Петър Дертлиев, Петко Симеонов и Александър Каракачанов са обявени за \"изменници\" на каузата, защото остават в парламента и работят по текстовете на новата конституция. \r\n1990 г. \r\nПровежда се Първата национална конференция на СДС. Тя избира легитимно ръководство на политическата коалиция начело с д-р Желю Желев и утвърждава предизборната стратегия на СДС. Съюзът на демократичните сили е учреден на 7 декември 1989 г. в София като коалиция от следните политически партии и организации: Независимо дружество за защита правата на човека в България, Национално движение \"Екогласност\", Независима федерация на труда \"Подкрепа\", Комитет за защита религиозните права, свободата на съвестта и духовните ценности, Комитет на репресираните след 1945 г., Федерация на независимите студентски дружества, Движение \"Гражданска инициатива\", Българска работническа социалдемократическа партия (обединена) (от 5 януари 1990 г.- Българска социалдемократическа партия) и БЗНС \"Никола Петков\". Скоро след това за членове на СДС са приети и Радикалдемократическата партия, Зелената партия в България и Демократическата партия. На 14 май 1990 г. е подписано предизборно политическо споразумение между партиите и сдруженията, обединени в СДС - единна опозиция. Към нея се присъединяват и нови политически формации като Нова социалдемократическа партия, Обединения християндемократически център и др. \r\n1967 г. \r\nВ София се състои среща на Тодор Живков с председателя на Съюза на македонските комунисти Кръсте Цървенковски. Отново остро е поставен въпросът за \"македонското малцинство в България\" и за връзката между признаването на СР Македония и македонската нация и език. Живков се придържа към начертаната през 1963 г. линия на отстояване на българския характер на населението в Пиринския край и протестира срещу антибългарската пропаганда на македонските управляващи с въпроса: \"Какво да кажем за населението у вас с българско съзнание, което до Втората световна война е било няколкостотин хиляди по турските статистики, а сега казвате, че са трима души?\" От българска страна отново се настоява проблемите от миналото да се оставят на историците, а двете държави заедно да вървят по пътя към социализма. \r\n1966 г. \r\nЗапочва Първият конгрес на българската култура, чиито заседания се провеждат до 21 май. В управлението на културните институции се въвежда обществено-държавното начало. Конгресът се утвърждава като основен ръководен орган в управлението на културните процеси. По негово решение Комитетът за култура и изкуство се преименува в Комитет за изкуство и култура, без това да доведе до важни структурни промени в неговата работа. \r\n1934 г. \r\nВоенният съюз и политическият кръг „Звено\" извършват държавен преврат. Армията е организирана и София е блокирана от войска, като са завзети основните комуникационни възли и са овладени местните центрове на властта. След като правителството не реагира цар Борис III подписва указ за промяна в кабинета. Начело на новото правителство застава Кимон Георгиев (на снимката) и военните поемат силовите министерства. Във вътрешно политически план са извършени генерални промени. Издаден е манифест от 15 точки с програмата на правителството. Поставя се начало на декретивно законодателство - чрез наредби-закони, приети от правителството и одобрени от царя, на основата на чл. 47 от Търновската конституция. Създадено е Министерство на стопанството чрез сливане на Министерството на търговията, промишлеността и труда и Министерството на земеделието и държавните имоти. Търновската конституция е отменена, парламентът е разпуснат, политическите партии и организации са забранени и имуществата им конфискувани. Създадена е Дирекция на обществената обнова, с която се цели да бъде заменена забранената партийна система. Режимът предприема мерки и за административно централизиране на страната и съществуващите 16 окръга се преобразуват в 7 области, като ръководството им се определя пряко от кабинета. След преврата ВМРО е забранена, тъй като присъствието й във вътрешнополитическия живот е твърде силно. Във външно политически план това е наложително и заради подобряване на отношенията с Югославия, с цел сближаване с Франция. Установени са и дипломатически отношения със Съветския съюз, обосновани от преките стопански интереси и от насоките на френската политика. На политическата сцена застава Борис III, който до този момент е в сянка. През януари 1935 г. царят провежда разговори с председателя на Военния съюз генерал Пенчо Златев. Двамата се договарят да се увеличи броят на военните в правителството и да се засили присъствието им в политическия живот. Това създава предпоставки за противоречия във Военния съюз, в който се очертава реално разцепление. След няколко дни Кимон Георгиев подава оставка. Начело на новия кабинет застава генерал Пенчо Златев. \r\n1934 г. \r\nС царски указ е създадено Министерството на народното стопанство (МНС). То е образувано чрез сливането на Министерството на търговията, промишлеността и труда и Министерството на земеделието и държавните имоти. Съществува до 23 ноември 1935 г. и се опитва да направлява проблемите на двете бивши министерства, но без успех, поради което те отново са възстановени във вида им до 19 май 1934 г. \r\nСъщия ден е създадено и Министерство на съобщенията (МС). То е образувано чрез сливането на Министерството на железниците, пощите и телеграфите и Министерството на обществените сгради, пътищата и благоустройството, без да променя по същество техните организационни структури, цели и задачи. Закрито е през 1935 г. \r\n1913 г. \r\nВ Солун Сърбия и Гърция подписват таен военно-политически договор, който е насочен изцяло срещу България. Според 11-те му точки двете държави си гарантират земите в Егейска и Вардарска Македония, окупирани от тях през Балканската война през 1912–1913 г., докато България се сражава с Турция на Тракийския фронт. По силата на този акт на Сърбия се предоставят всички земи на запад и изток от р. Вардар до планината Осогово. На Гърция се признават земите, намиращи се на юг от планината Беласица до залива Елефтера, разположен източно от устието на р. Струма. Двете държави се задължават да си оказват пълна подкрепа, в случай че някоя от тях влезе във война с България. Скоро след подписването на този договор от Букурещ последват изявления, че Румъния търси приятелството на Сърбия и Гърция. С този акт се обезсилват Българо-сръбският договор от 1912 г. и Българо-гръцкият договор от същата година и се подготвя почвата за избухването на Междусъюзническата война от 1913 г. Усилията на руската дипломация да предотврати нова война са напразни. Българската войска от Тракия се разполага на запад по цялата граница със Сърбия и Гърция. Без да предупреди правителството цар Фердинанд издава заповед на генерал Савов за настъпателни действия срещу бившите съюзници. \r\n1894 г. \r\nОбразуван е кабинет на Съединената легална опозиция начело с Константин Стоилов, подкрепен и от нелегалната русофилска опозиция. На 20 май по заповед на вътрешния министър са освободени всички интернирани и арестувани. Между тях са митрополит Климент, Трайко Китанчев, 15 редактори на вестници и др. На 21 май в. \"Свободно слово\" публикува програмата на правителството: демократизиране на управлението и възстановяване на гражданските права. \r\n1880 г. \r\nЗавършва събранието на южнобългарските революционни комитети в Сливен, започнало на 17 май. В него участие вземат Георги Живков и Стефан Стамболов, които са представители на Княжеството. Избран е Централен комитет с членове: Константин Величков, Иван Ст. Гешов, отец Георги Тилев, Димитър Наумов. \r\n1876 г. \r\nВ местността Милин Камък загива поп Сава Катрафилов. Той е роден около 1836 г. в град Елена. Завършва Еленското класно училище (Даскалоливницата), след което работи като учител на различни места в България. Катрафилов участва в борбата за църковна независимост и в Хасковското съзаклятие от 1873 г. През 1875 г. събира своя чета и на следващата година в Румъния се присъединява с нея към отряда на Христо Ботев. \r\n1875 г. \r\nПод председателството на Иван П. Семерджиев в Търново се провежда заседание на Революционния комитет, на което се изработва нов устав на организацията. Иван Панов Семерджиев е деец на националнореволюционното движение. Роден е на 18 ноември 1854 г. в Търново (днес Велико Търново). Завършва Духовна семинария в Одеса, след което продължава образованието си в Одеския университет. През 1875 г. се завръща в България и става учител в Горна Оряховица. Разгръща активна дейност при подготовката на Априлското въстание през 1876 г. Възглавява местния революционен комитет и подпомага дейността на Ст. Стамболов. Участва и в разработването на плана на въстанието в пределите на окръга. В края на 1876 г. е заловен от местните власти, осъден на смърт. На 28 май 1854 г. е обесен в родния си град. \r\n1866 г. \r\nПо жп линията Русе–Варна става тежка катастрофа. Близо до Провадия, един вагон от влака, идващ от Варна, излиза от релсите и се преобръща. Линията Русе–Варна е първата жп линия в българските земи, построена със западноевропейски капитали и завършена в началото на 1866 г. \r\n1843 г. \r\nВ Стара Загора е роден Кольо Ганчев. Той завършва Старозагорското класно училище, след което става занаятчия в града. През 1869 г. участва в създаването на Старозагорския революционен комитет и до 1875 г. е негов председател. Ганчев играе важна роля в подготовката на опита на Старозагорско въстание 1975 г. През септември 1875 г. е арестуван заради това. Обесен е на 19 май 1876 г. в родния си град. На тази дата са родени: \r\n1943 г. \r\nРоден е бесарабският художник от български произход Димитър Пейчев. Димитър Пейчев е роден в село Бургуджи (днес Виноградовка), Арцизки район, Одеска област, Украйна. Рисува от 10-годишен и е забелязан от първия си учител - Павел Станков, интелигентен българин, който му вдъхва кураж да стане художник. От директора на училището Васил Терзи научава за големия художник от техния край Михаил Греку. Пейчев заминава за Кишинев и се запознава с Греку, който много бързо го привлича в своето ателие. След две години почва да учи в Кишиневската художествена гимназия, която завършва през 1967 година. През 1970 г. постъпва в Московския полиграфически институт, специалност графика на книгата. Работи в молдовски издателства, илюстрирайки различни издания. През 1975 г. става член на Съюза на художниците на СССР и рисува портрети, пейзажи, натюрморти с буджашка тематика и нагласа. Член е на Съюза на молдовските художници, Кишинев, Молдова. Автор на стихосбирките “Завръщане” (2004), “И светят спомените” (2005), “Питайте вятъра” (2011). \r\n1938 г. \r\nРоден е Веселин Димитров - български журналист, педагог. През 1962 г. завършва руска филология в Софийския университет “Св. Климент Охридски”. Автор и водещ е на първата национална информационно-музикална програма по БНР. От 1970 г. преподава, а от 1992 г. е професор. През 1999 г. става декан във Факултета по журналистика и масови комуникации. Димитров е член на Националния съвет по радиочестоти и TV-канали от 1995 г. От 2001 г. е член на обществени съвет на БНР. Член е също на СБЖ. Той е автор на радиопредавания, сценарии за TV и за документални филми, на документални композиции, записи на грамофонни плочи, статии в българския периодичен печат и в чужди списания. Негови книги са \"Програмиране в радиото\" (1987 г.), \"Българите и радиото\" (1988 г.), \"Радиопрограмата\" (1989 г.), \"История на радиото в България\" (1994 г.), \"Новото радио в България\" (1995 г) и др. \r\n1884 г. \r\nРоден е Димо Кьорчев - литературен критик, теоретик на българския индивидуализъм. Завършва гимназия в Търново. Следва право в Лайпциг и в СУ “Св. Климент Охридски” (1908 г.). Работи като прокурор в Свищов и адвокат в София. Член е на Националлибералната партия и народен представител (1914 г.). Приема ницшеанската философия, пише статии по литературни, философски и политически въпроси. Редактор на сп. “Слънчоглед” (1909 г., заедно с Елин Пелин). Съвместно с Тр. Кунев издава литературния алманах “Южни цветове” (1907 г.). През 1933 г. излизат: “Избрани съчинения” под ред. на Я. Янев. След 1944 г. е инкриминиран автор. Умира на 22 декември 1928 г. в Париж. \r\n1884 г. \r\nРоден е д-р Петър Ников (П. Н. Попов) - историк медиевист. Следва в Мюнхен история, гръцка палеография, нумизматика, византология и класическа филология. Във Виена получава докторска степен по история на Балканския полуостров и специално на България. Ученик е на проф. д-р К. Иречек. През 1920 г. Ников постъпва в Софийския университет “Св. Климент Охридски”. През 1923 г. става извънреден професор. Той е автор на исторически студии за българо-унгарските отношения и татаро-българските отношения през средновековието. Занимава се специално с история на Видинското царство и на последните Шишмановци, турското завоевание и българската дипломация в началото на ХIII в. Отделни негови издания са \"Възраждане на българския народ\" (1928 г.), \"Църковно-национални борби и постижения\" (1928 г.), \"Българското възраждане във Варна и Варненско\" (1928 г.), \"Митрополит Йоаким и неговата кореспонденция\" (1934 г.), \"Второ българско царство…\" (1937 г.). През 1928 започва, заедно с проф. В. Златарски и проф. Мутафчиев, издаването на \"Българска историческа библиотека\". От 1935 г. е председател на Историческото дружество, а от следващата година ръководи Катедрата по история в Софийския университет “Св. Климент Охридски”. През 1937 г. става член на БАН. Ников умира на 15 ноември 1938 г. в София. \r\n1881 г. \r\nРоден е Янко Стоянчев - български общественик, юрист, политик. Завършва право в СУ “Св. Климент Охридски” през 1905 г. Работи като съдия и прокурор; главен секретар е на Министерството на правосъдието. Участва в Балканските войни (1912-1913 г.) и Първата световна война (1915-1918 г.). Министър е на обществените сгради, пътищата и благоустройството (9 юни 1923 г. – 20 септември 1923 г.) и на правосъдието (1923-1926 г.) в кабинета на Демократическия сговор. Умира през 1927 г. в София. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.19", "title": "Денят 19 май в българската история"}
{"url": "http://www.focus-news.net/news/2019/05/19/2659889/tass-norbert-hofer-beshe-izbran-za-nov-lider-na-avstriyskata-partiya-na-svobodata.html", "text": "Министърът на транспорта на Австрия Норберт Хофер беше избран единодушно за нов председател на Австрийската партия на свободата, предаде  ТАСС .  \r\nРешението за избор на нов председател на партията идва, след оставката на Хайнц-Кристиан Щрахе от поста на вицеканцлер и ръководител на политическата сила. \r\n„Заседание на президиума на Австрийската партия на свободата единодушно назначи министъра на транспорта, бивш трети председател на Националния съвет и кандидат за поста на федерален президент Норберт Хофер за нов председател на партията“, се казва в изявление на политическата сила.  \r\nНа 18 май вицеканцлерът и дългогодишен председател на Австрийската партия на свободата Хайнц-Кристиан Щрахе подаде оставка от всички заемани политически постове, след излъчването на скандален видеозапис с негово участие в германски медии, допълва агенцията.   Светлин Божков", "date": "2019.05.19", "title": "ТАСС: Норберт Хофер беше избран за нов лидер на Австрийската партия на свободата"}
{"url": "http://www.focus-news.net/news/2019/05/19/2659714/niggg-zemetresenie-s-magnitud-25-po-skalata-na-rihter-e-registrirano-v-rayona-na-obshtina-dospat.html", "text": "Земетресение с магнитуд 2.5 по скалата на Рихтер е регистрирано в района на община Доспат \r\nТова сочи справка на сайта на  Националния институт по геофизика, геодезия и география (НИГГГ) . Трусът е отчетен в 6.30 часа тази сутрин. Земетресението е с дълбочина 15.2 км. Няма данни земетресението да е било усетено.", "date": "2019.05.19", "title": "НИГГГ: Земетресение с магнитуд 2.5 по скалата на Рихтер е регистрирано в района на община Доспат"}
{"url": "http://www.focus-news.net/news/2019/05/19/2659715/sofiya-negovo-preosveshtenstvo-belogradchishki-episkop-polikarp-shte-oglavi-arhiereyska-sveta-liturgiya-v-kvartal-gnilyane.html", "text": "В празничния за християните неделен ден с  благословението на Негово светейшество Българския патриарх и Софийски митрополит Неофит,  Негово Преосвещенство Белоградчишки  епископ Поликарп - викарий на Софийския митрополит, ще оглави Архиерейска света Литургия в храм „Възнесение Христово“, квартал „Гниляне“, съобщи репортер на  Агенция „Фокус“  . Литургията е с начален час 9.00 часа .  \r\nНикола Петков", "date": "2019.05.19", "title": "София: Негово преосвещенство Белоградчишки епископ Поликарп ще оглави Архиерейска света Литургия в квартал „Гниляне“"}
{"url": "http://www.focus-news.net/news/2019/05/19/2659713/denyat-19-may-v-svetovnata-istoriya.html", "text": "На този ден през 1568 г. кралицата на Шотландия Мария Стюарт е заточена в замъка Фотеринг, Англия. През 1712 г. Петър I премества руската столица от Москва в новопостроения Санкт-Петербург. По инициатива на Наполеон Бонапарт е създаден най-високият орден на Франция – Ордена на почетния легион на този ден през 1802. Три години той е присъден за първи път за граждански и военни заслуги. Орденът е с изображение на звезда. Наричан е още \"Кръста на храбрите\". Има степени кавалер, офицер, командор, гранд-офицер. На 19 май са родени: Наталия Орейро – аржентинска певица и актриса, Дженни Сесилия Берггрен – певица от шведската поп-група “Ace of Base”, Грейс Джонс - една от големите звезди в диско-музиката, италианският актьор Микеле Плачидо, Константин Паустовски - руски писател, Хо Ши Мин - виетнамски политик, държавник, президент и министър –председател, германският философ Йохан Готлиб Фихте. На тази дата умират: бившата първа дама на Съединените щати – Жаклин Кенеди Онасис, Макс Шелер - немски философ и социолог, Болеслав Прус - полски писател, Уилям Юарт Гладстон - английски общественик, политик и държавник, Хосе Хулиан Марти-и-Перес - кубински писател, журналист, борец за национално освобождение на Куба, американският писател Натаниел Хоторн, Ана Болейн – английска кралица, Отон IV Брауншвайгски - германски крал. \r\n2018 г.  \r\nМуктада Садр е обявен за победител на парламентарните избори в Ирак, които се състоят на 12 май. \r\n2018 г.  \r\nБританският принц Хари сключва брак с актрисата Меган Маркъл. Церемонията се състои в Уиндзорския дворец и се излъчва на живо по целия свят. Кентърбърийският епископ Джъстин Уелби обявява двойката за съпруг и съпруга, след като двамата обменят клетви и пръстени. \r\n2018 г.  \r\nЕдуард Фрич е преизбран за втори мандат като президент на Френска Полинезия. Tapura Huiraatira на Фрич печели 39 от 57 места в Асамблеята на Френска Полинезия. \r\n2016 г. \r\nСамолетът на авиокомпания EgyptAir, извършващ полет от Париж до Кайро, е паднал в Средиземно море. На борда са пътували 59 пътници и 10-членен екипаж. \r\n2016 г. \r\nВърховната рада на Украйна преименува в рамките на закона за декомунизацията град Днепропетровск на Днепър. \r\n2016 г. \r\nЧерна гора е най-новият член на НАТО, след като подписа споразумение за присъединяване към Алианса. \r\n2014 г. \r\nБившият генерал Халифа Хафтар се обръща към Висшия съдебен съвет на Либия и поисква от него да образува кризисно правителство, което да проведе изборите на 25 юни. \r\n2012 г. \r\nЗапочва пренасянето на олимпийският огън през Великобритания и Северна Ирландия до Летни олимпийски игри 2012. \r\n2011 г. \r\nИзпълнителният директор на Международния валутен фонд Доминик Строс-Кан подава оставка. \r\n2006 г. \r\nСблъсъци между затворници и надзиратели избухват в американската военна база в Гуантанамо, Куба. Проявите на насилие започват, след като американски войници се опитват да попречат на един от затворниците да се самоубие. Задържаните нападат военнослужещите със саморъчно направени оръжия от разглобени вентилатори и осветителни тела.Няма пострадали. \r\n2005 г. \r\nТретият епизод на “Междузвездни войни” – “ Отмъщението на Ситите” е пуснат на пазара. Филмът на режисьора Джордж Лукас реализира рекордните приходи от 50 млн. долара в първия ден от излизането си в САЩ. \r\n1994 г. \r\nЮжно-африкански части нахлуват в три съседни държави в опитите си да разрушат бази, в които се предполага, че са използвани от партизанската организация – Африкански Национален Конгрес. Поне трима души са убити в отделните атаки на градове в Замбия, Зимбабве и Ботсвана от южно-африкански бойни самолети, хеликоптери и командоси. \r\n1980 г. \r\nДевет души умират след изригването на вулкана “Св. Елена” в щата Вашингтон, Америка. Той изригва на 18 май 1980 г. Много хора изчезват, много пътища са затворени, влаковете спрени от движение, а самолетите не излитат. \r\n1974 г. \r\nВалери Жискар д’Естен е избран за президент на Франция. Той печели втория тур от изборите, побеждавайки с малка разлика социалиста Франсоа Митеран. Независимият Републиканец Жискар печели 50.7% от гласовете на втория тур, а Митеран - 49.3%. Валери Жискар д'Естен е роден на 2 февруари 1926 г. в Кобленц, Германия. Той е президент на Франция от 1974 г. до 1981 г. От 2001 г. Валери Жискар д`Естен е председател на Конвента за бъдещето на Европа. Той е и основната фигура в изготвянето на проекта за конституцията на ЕС и сред основателите на Европейската валутна система. От 11 декември 2003 г. е член на Френската академия. \r\n1967 г. \r\nВоенната авиация на САЩ за първи път бомбардира столицата на Северен Виетнам Ханой. Социалистическа република Виетнам се намира в Югоизточна Азия и е с площ 328 284 кв. км. Страната е обявена за независима република през 1945 г., след 5-годишна японска окупация. За периода 1946-1954 г. Франция води продължителната война, с цел да възстанови контрола си върху региона от преди век. Женевската конференция през 1954 г. разделя страната по 17-тия паралел на Северен и Южен Виетнам. Под председателството на Хо Ши Мин Северен Виетнам започва от 1958 г. периодични нахлувания с партизански части в Южен Виетнам. В сраженията на страната на Южен Виетнам се включват и военни части на САЩ. САЩ постоянно увеличават военното си присъствие там, като през 1969 г. броят на войниците е 550 000. След северновиетнамската офанзива през 1972 г. започва изтегляне на американските войски, което завършва окончателно през 1973 г. Две години по-късно правителството на Южен Виетнам, начело с Нгуен Ван Тхо, е свалено. Страната е официално обединена отново на 2 юни 1976 г. \r\n1964 г. \r\nАмериканският департамент разкрива, че са поставени 40 скрити микрофона в американското посолство в Москва. \r\n1945 г. \r\nВъв Фленсбург е арестуван един от главните военнопрестъпници на нацистка Германия - Алфред Розенберг. Той е роден на 12 януари 1893 г. в Талин. От 1923 г. е главен редактор на централния орган на Националсоциалистическата партия \"Фьолкишер беобахтер\". В книгата си \"Митът на ХХ столетие\" (1930 г.) той прави опит да обоснове и защити расистките възгледи и завоевателната външнополитическа програма на германския фашизъм. През 1933 г. Розенберг оглавява външнополитическия отдел на Националсоциалистическата партия. От юли 1941 г. е министър на окупираните източни територии. Той е един от главните организатори на масовите убийства и грабежите на немската администрация по време на нахлуването в Полша, СССР и други страни. Розенберг е осъден на смърт на Нюрнбергския процес и е убит на 16 октомври 1946 г. \r\n1941 г. \r\nПо време на Втората световна война (1939-1945 г.) съветският разузнавач в Япония Рихард Зорге предупреждава Москва за броя на германските войски готвещи се да нападнат СССР. Той назовава и точната дата на атаката – 22 юни. \r\n1935 г. \r\nПри автомобилна катастрофа загива английският разузнавач Томас Едуард Лоурънс. Той е роден на 15 август 1888 г. в Тремадок, Карнарвъншир. По образование е археолог. За периодите 1914-1919 г. и 1922-1935 г. служи в британската армия. През 1916-1919 г. е сътрудник на Бюрото по арабски проблеми в Кайро. Като разузнавач работи в Сирия, Палестина, Арабия и Египет. През 1921-1922 г. Лоурънс е съветник по арабските въпроси в Министерството на колониите. Той разработва идеята за завладяване на Близкия изток и създаване върху арабските територии на \"първия цветен доминион\" в състава на Британската империя. \r\n1922 г. \r\nЗавършва Генуезката конференция, която се провежда от 10 април в Генуа. По време на конференцията представители от 29 страни, между които и България, разглеждат финансови и икономически въпроси. Целта на западните държави е да окажат натиск върху Съветска Русия и победените в Първата световна война (1914–1918 г.) страни, за да получат редица икономически и политически отстъпки. Съветската делегация, ръководена от комисаря на външните работи И. Чичерин, не само отхвърля предявените и претенции, но успява да разкъса международната блокада и да подпише т. нар. Рапалски договор с Германия  \r\n1919 г. \r\nМустафа Кемал Ататюрк се премества от Истанбул в Самсун с малка група последователи, за да се противопостави на турското правителство. Това води до гражданската война в Турция. Мустафа Кемал Ататюрк е турски генерал и политик, основател и пръв президент (1923–1938 г.) на Република Турция. Той е роден на 12 март 1881 г. в Солун, днес в Гърция. Ататюрк слага край на отживялата Османска династия, просъществувала повече от шест века, като я заменя с конституционна република и въвежда правителство, отразяващо волята на народа. Умира на 10 ноември 1938 г. в Истанбул, Турция. \r\n1802 г. \r\nПо инициатива на Наполеон Бонапарт е създаден най-високият орден на Франция – Ордена на почетния легион. Той се присъжда за първи път през 1805 г. за граждански и военни заслуги. Орденът е с изображение на звезда. Наричан е още \"Кръста на храбрите\". Има степени кавалер, офицер, командор, гранд-офицер. \r\n1712 г. \r\nПетър I премества руската столица от Москва в новопостроения Санкт-Петербург. \r\n1568 г. \r\nКралицата на Шотландия Мария Стюарт е заточена в замъка Фотеринг, Англия. \r\nМария Стюарт е кралица на Шотландия, по-късно кралица на Франция (1559-1560 г.). Сключва брак с френския крал Франсоа II на 16 годишна възраст. Овдовява след 2 години, завръща се в Шотландия и поема управлението. Води борба срещу Реформацията и английската кралица Елизабет I Тюдор. Тя е привърженичка на католицизма. През 1567 г. е принудена да абдикира в полза на новородения си син (Джеймс VI), който 36 години по-късно наследява и английския престол под името Джеймс I. Обезглавена е по заповед на английската кралица Елизабет I на 8 февруари 1587 г., след 19 години затвор в Англия. На тази дата са родени: \r\n1977 г. \r\nРодена е Наталия Орейро – аржентинска певица и актриса. Родена е в Монтевидео, Уругвай. \r\n1972 г. \r\nРодена е Дженни Сесилия Берггрен – певица от шведската поп-група “Ace of Base”. Останалите членове на групата са Йонас Берггрен, Улф Екберг и Лин Берггрен. \r\n1952 г. \r\nРодена е Грейс Джонс - една от големите звезди в диско-музиката. Родена е на о. Ямайка Започва като топмодел в известни модни списания. Снима се във филми. Първите си записи прави в Париж. Популярност й носят предизвикателните шоу програми по телевизията и в някои нюйоркски клубове. Албуми: \"Portfolio\" (1977 г.), \"Fame\" (1978 г.), \"Muse\"(1979 г.), \"Warm Leatherette\" (1980 г.), \"Nightclubing\" (1981 г.), \"Living My Life\" (1982 г.), \"Slave to the Rhytm\" (1985 г.), \"Island Life\" (1986 г.), \"Inside Story\" (1986 г.), \"Bulletproof Heart\" (1989 г.). \r\n1946 г. \r\nРоден е италианският актьор Микеле Плачидо, известен най-вече с ролята на комисаря Катани от сериала \"Октопод\". \r\n1892 г. \r\nРоден е Константин Паустовски - руски писател. Дебютира с разказа \"По вода\" през 1912 г. Следва в Киевския университет (1911-1913 г.). След болшевишкия преврат от 1917 г. сътрудничи на различни вестници, а от 1924 г. до 1929 г. е в РОСТА - ТАСС. Негови творби са: сборника с разкази и очерци \"Морски щрихи\" (1925 г.), \"Минетоза\" (1927 г.), \"Насрещни кораби\" (1928 г.), романът \"Блестящите облаци\" (1929 г.). Известност му носи повестта \"Кара Бугаз\" (1932 г.), \"Съдбата на Шарл Лонсевил\" (1933 г.), \"Колхида\" (1934 г.), \"Черно море\" (1936 г.), \"Северна повест\" (1938 г.; едноименен филм, 1960 г.), биографични повести за хора на изкуството: \"Исаак Левитан\" (1937 г.), \"Орест Кипренски\" (1937 г.), \"Тарас Шевченко\" (1939 г.). \"Летни дни\" (1937 г.), \"Жителите на стария дом\" (1941 г.) и др. През 1955 г. публикува повестта \"Златната роза\" - за \"прекрасната същност на писателския труд\". Дълги години работи над автобиографичната книга \"Повест за живота\", в която съдбата на автора е показана на фона на процесите в Русия от края на ХIХ и през 30-те години на ХХ в. Умира на 14 юли 1968 г. в Москва, погребан е в Тарус, Калужка област. \r\n1890 г. \r\nРоден е Хо Ши Мин - виетнамски политик, държавник, президент и министър -председател (1946-1955 г.) на Виетнам. Учи в Националния колеж Хюе; преподава френски и виетнамски език. Напуска Виетнам през 1911 г. и работи като корабен готвач, матрос на различни параходи от френски и английски компании. Известно време (1916-1919 г.) живее във Великобритания и САЩ, а от 1919 г. живее във Франция. Участва в конгреса в Тур през 1920 г., на който е образувана Френската Комунистическа Партия в работата на Петия конгрес на Коминтерна (1924 г.). През 1925 г. организира във Виетнам дружество на революционните виетнамски младежи. През 1930 г. под негово ръководство е създадена Комунистическата партия на Индокитай. След 1941 г. организира нелегална борба срещу японската окупация на Индокитай. От 1951 г. е председател на ЦК на Виетнамската партия на трудещите се. На негово име е наречен гр. Хошимин. \r\n1762 г. \r\nРоден е германският философ Йохан Готлиб Фихте. Той е представител на класическия идеализъм. Учи богословие, филология и философия в Йена и Лайпциг. Под влиянието на Кант написва и издава анонимно “Опит за критиката на всяко откровение” (1792 г.). Произведението е прието за работа на Кант и получава висока оценка от критиката и специалистите. Под влияние на Великата френска революция издава редица статии, с които защитава свободата на личността и на мисленето. Фихте осъжда революционния терор на якобинците. Той е професор и ръководител на катедра по философия в Йенския университет, където развива активна литературна и обществена дейност. В този период издава и своето главно съчинение “Основа на общото наукоучение”. През 1799 г. Фихте е обвинен в пропаганда на атеизма и е изгонен от университета. На следващата година се преселва в Берлин, където издава “Затворената търговска държава”. След поражението на Германия в Наполеоновите войни философът чете цикъл публични лекции “Речи към немската нация” (1808 г.), в които призовава германския народ към морално възраждане, обединение и реформа на възпитателната система. Същевременно формулира тезата за първенството и върховенството на народа над държавата. През 1810 г. става професор и ректор на Берлинския университет. Фихте смята, че главната задача на философията е да изясни възможността за съществуване на човешката свобода. Според него философията е “учение за науката”. Всяка специална наука като определена система от логически понятия стига до единно за нея основно положение, което все още не е безусловно и не се обяснява от тази наука. Философията като “наука за науката” има задача да покаже основното положение на всяко знание - висше, безусловно и единно за всички науки. Фихте нарича материализма “догматизъм” и смята, че само идеализмът е философски състоятелен. През 1810-1811 г. Фихте чете в Берлинския университет цикъл лекции “Факти на съзнанието”. В тях и в цялата си философска система утвърждава твърдението за неразделността на субекта и обекта. По-късно от това положение тръгват идеите на емпириокритицизма. Централният проблем и понятие във философската система на Фихте е понятието за свободата. Теоретически той извежда понятието свобода от морала, за него свободата се състои в доброволно спазване от индивида на нравствените принципи. Фихте отхвърля теорията за разделяне на властите и изключва от областта на държавното право принципите на държавно устройство. Определяща за обществото е частната собственост, която е основа на нравите, законите, държавата. Всеки гражданин сам избира определена област за работа, а държавата осигурява на всеки право на труд и собственост. В по-късните си произведения Фихте определя правото и държавата като предварителен и необходим етап от нравственото съществуване на човечеството. Философията му оказва силно влияние върху следващото развитие на немския класически идеализъм и върху формирането на философско-естетическите идеи на романтизма. Философът умира на 29 януари 1814 г. в Берлин. На тази дата умират: \r\n1994 г. \r\nВ Ню Йорк на 64-годишна възраст умира бившата първа дама на Съединените щати – Жаклин Кенеди Онасис. Жаклин Кенеди Онасис е родена на 28 юли 1929 г. в Саутхемптън, САЩ. През 1955 г. сключва брак с бъдещия президент на САЩ Джон Кенеди, а през 1968 г., пет години след неговото убийство се омъжва за гръцкия милиардер Аристотел Онасис, когото също надживява. Погребана е до съпруга си, Джон Кенеди, в националното гробище \"Арлингтън\". \r\n1986 г. \r\n1928 г. \r\nУмира Макс Шелер - немски философ и социолог, един от създателите на философската антропология, аксиологията и социологията на знанието. Роден е на 22 август 1874 г. в Мюнхен. Като ученик на Р. Айкен изучава принципите и методите на логиката и етиката и тяхното взаимоотношение. В началото на ХХ век се включва в кръга на последователите на феноменологията на Хусерл, опитвайки се с помощта на феноменологичния метод да обоснове етиката и религията. За разлика от Кант Шелер разглежда априоризма не като формален, а като материално-екзистенциален. Той изгражда философията на културата на основата на “философията на живота”. Всеки човешки акт е двойствен - той е едновременно духовен и витален. Трудове на Шелер са “Чувството на неприязън в израждането на моралното”, “Формализмът в етиката и материална етика на ценностите”, “Бъдещето на капитализма”, “Към феноменологията на трагичното”, “Геният на войната и германската война”, “Любов и познания”, “За чувството на страдание”, “Към идеята за човека”, “Причините за омразата към немците”, “За вечното в човека”, “Проблеми на една социология на познанието” , “Човекът и историята”, “Човекът в епохата на изравняването”, “Мястото на човека в Космоса”. \r\n1912 г. \r\nУмира Болеслав Прус - полски писател. Роден е на 20 август 1847 г. Участва в полските въстания от 1863–1864 г. В периода 1866-1868 г. учи във физико- математическия факултет на Висшето училище е Полша. Започва да печата през 1872 г. Автор е на романите “Кукла”, “Фараон” и др. \r\n1898 г. \r\nУмира Уилям Юарт Гладстон - английски общественик, политик и държавник. Той е роден на 29 декември 1809 г. в Ливърпул. Получава образование в закрито аристократично училище в Итън и в Оксфорд. От 1868 г. Гладстон е лидер на Либералната партия. През 1868-1974 г., 1880-1885 г., 1896 г. и 1892-1894 г. заема министър-председателския пост във Великобритания. През 1876 г., на митинги, в парламента и с брошурите си \"Ужасите в България и източният въпрос\" и \"Уроци от клане\", той протестира срещу поведението на Биконсфилдовия кабинет по отношение на Руско-турската война. На 26 октомври 1876 г. Гладстон приема и изслушва делегатите Др. Цанков и М. Балабанов, които представят искането за автономия на България. \r\n1895 г. \r\nУмира Хосе Хулиан Марти-и-Перес - кубински писател, журналист, борец за национално освобождение на Куба от испанско владичество. Роден е на 28 януари 1853 г. в Хавана. Включва се в национално-освободителната борба на кубинския народ още в ученическите си години, когато пише поемата “Абдала” (1869 г.). Арестуван е през 1869 г. и изпратен в Испания (1871 г.). Следва в Мадридския университет. През 1874 г. пристига в Париж, а оттам - в Мексико. Пътува до Гватемала и Хавана. След амнистията през 1878 г. се връща в Куба, откъдето отново е изпратен в Испания (1879 г.). От Испания бяга във Франция, САЩ, Венецуела и обратно в САЩ. Ръководител е на Кубинската революционна партия. Умира в бой с испански войски в Куба. Някои негови съчинения са: “Исмаелильо” (стих., 1882 г.), “Прости стихове” (1891 г.), много публицистични произведения, статии, посветени на творчеството на отделни писатели (Лонгфелоу, Ередиа, У. Уитмън). \r\n1864 г. \r\nУмира американският писател Натаниел Хоторн. Той е роден на 4 юли 1804 г. в Сейлъм, Масачусетс. Завършва Бостънския колеж (1825 г.). Работи в Бостън и Сейлъм. От 1853 г. до 1857 г. е консул на САЩ във Великобритания. Увлича се от трансцендентализма, а през 1841 г. взема участие във фуриеристката комуна в Брукфарм. Историята на своето разочарование от фуриеризма предава в романа си “Блайтдейл” (1852). Наред с Едгар Алън По, Хоторн се смята за класик на американската новела; неговите разкази съставляват най-значителна част от литературното му наследство: сборника “Два пъти разказани истории” (1837 г.), “Легендите на стария чифлик” (1846 г.) и др.; съставя сборник с разкази и приказки за деца. Творчеството му отразява пуританската традиция на Нова Англия - исторически център на първите поселници. Пише романите “Алената буква” (1850 г.), “Домът със седемте фронтона” (1851 г.) и “Мраморният фавн” (1860 г.). \r\n1536 г. \r\nУмира Ана Болейн – английска кралица. Тя е втората съпруга на крал Хенри VIII и майка на кралица Елизабет І. Осъдена е на смърт заради прелюбодействие и обезглавена. \r\n1218 г. \r\nУмира Отон IV Брауншвайгски - германски крал от 1198 г., император на Свещената Римска империя от 1209 г.; син на Хенрих Лъв, племенник на английския крал Ричард Лъвското сърце. Роден е около 1174 г. След смъртта на Хенрих VI Щауфен (1197 г.) е предложен от Велфите за \"антикрал\" (вместо Филип Швабски, брат на Хенрих VI). Отначало е поддържан от папа Инокентий III, но когато се опитва да заграби Сицилианското кралство (1210 г.), намиращо се под върховната власт на папата, е отлъчен от Църквата. След поражението при Бувин (1214 г.) фактически е лишен от власт. За изготвянето на историческата справка на Агенция “Фокус” са използвани следните източници: \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.19", "title": "Денят 19 май в световната история"}
{"url": "http://www.focus-news.net/news/2019/05/19/2659717/pernik-ekipat-na-obshtinskiya-mladezhki-savet-se-vklyuchva-s-reditsa-sportni-initsiativi-v-sedmitsata-na-sporta-organizirana-ot-obshtinata.html", "text": "Екипът на Общински младежки съвет – Перник се включва с редица спортни инициативи в седмицата на Спорта, организирана от Община Перник. Това съобщиха от пресцентъра на  Общината . Предвидени още две спортни инициативи. От 09.00 ч. на игрището под ОДК ще започне турнир по футбол (възрастови групи 14-18 г. и 18-24 г.). Желаещите могат да се запишат чрез „Фейсбук“ страницата на Общински младежки съвет – събитие „Спортен фестивал – Перник“ 2019. В същия ден от 11.00 ч. на „Алеята на спорта“ ще започне и стрийт фитнес турнир. Регистрация и записване – на място (10.00-11.00 ч.). \r\nИнициативата е част от Общинския годишен план за младежта 2019 г.", "date": "2019.05.19", "title": "Перник: Екипът на Общинския младежки съвет се включва с редица спортни инициативи в седмицата на Спорта, организирана от Общината"}
{"url": "http://www.focus-news.net/news/2019/05/19/2659711/kardzhali-selo-pripek-otpraznuva-traditsionniya-si-proleten-sabor.html", "text": "Джебелското село Припек отпразнува традиционния си пролетен събор на селото. Това съобщиха от пресцентъра на  Областна управа-Кърджали . Гости на събитието са били председателят на Народното събрание Цвета Караянчева и областният управител Никола Чанев. Гостували са областният управител Никола Чанев и председателят на народното събрание  Цвета Караянчева. „Магията на Припек са неговите жители, които с воля и труд са съградили селото си в сърцето на Родопа планина и са съхранили българщината, запазили са уникалния си бит, фолклор и ритуали и ги предават от поколение на поколение“, каза Никола Чанев на откриването на събора. Цвета Караянчева сподели, че в Припек  винаги се е чувствала като у дома си, защото местните хора са пословично гостоприемни, а пламъкът в очите им сгрява сърцето й. „Работим за това селото да е живо и младите хора да останат при корените си“, каза още Цвета Караянчева. „Горд съм, че и тази година мога да застана пред вас със самочувствието на добър стопанин, защото с подкрепата на държавата и лично на г-жа Цвета Караянчева селото ни се преобразява. Можем да се похвалим с по-хубави улици, с по-чиста вода, с обновени обществени сгради, с по-модерна инфраструктура. А това означава по-добри условия на живот, повече сигурност, доходи и спокойствие за утрешния ден“, каза в приветствието си кметът на Припек Стефан Джуванов. Деца и младежи от селото се участваха в празничната програма, включиха се и самодейци от Джебел, Кърджали и Крумовград.", "date": "2019.05.19", "title": "Кърджали: Село Припек отпразнува традиционния си пролетен събор"}
{"url": "http://www.focus-news.net/news/2019/05/19/2659716/angela-merkel-poddarzhame-evropeyskata-perspektiva-za-zapadnite-balkani.html", "text": "Германският канцлер Ангела Меркел заяви в Загреб след среща с министър-председателя на Хърватия Андрей Пленкович, че Германия твърдо подкрепя европейската перспектива за Западните Балкани, пише македонското електронно издание  “МКД“ . \r\n\"Позицията на Германия е известна - по принцип подкрепяме европейската перспектива за Западните Балкани, но критериите за присъединяване трябва да бъдат изпълнени,\" каза Меркел. \r\nТя отбеляза, че е разговаряла с хърватския министър-председател за хърватското председателство на ЕС през първата половина на 2020 г. \r\nЗапитана от репортери за кризата на австрийското правителство, Меркел заяви, че не може да говори от името на австрийския канцлер Себастиан Курц, но добави, че в ЕС има политически течения, които искат да го унищожат.  Юлиян Марков", "date": "2019.05.19", "title": "Ангела Меркел: Поддържаме европейската перспектива за Западните Балкани"}
{"url": "http://www.focus-news.net/news/2019/05/19/2659706/evropeyski-izbori-2019-gerb-shte-provede-osnovnoto-si-predizborno-sabitie-v-zala-arena-armeets.html", "text": "ПП ГЕРБ ще проведе основното си предизборно събитие в зала „Арена Армеец“ в София. Това съобщиха от пресцентъра на  партията . Специален гост на събитието ще бъде кандидатът на ЕНП за председател на следващата Европейска комисия Манфред Вебер. В предизборното събитие ще участват над 14 000 членове и симпатизанти на ГЕРБ от всички областни структури на партията в цялата страна, ръководството на ГЕРБ, народни представители, министри, общински съветници, кметове и председатели на общински съвети от ГЕРБ, както и кандидатите за евродепутати от листата на ГЕРБ и СДС. \r\nНачалният час на събитието е 13.00 часа.", "date": "2019.05.19", "title": "Европейски избори 2019: ГЕРБ ще проведе основното си предизборно събитие в зала „Арена Армеец“"}
{"url": "http://www.focus-news.net/news/2019/05/19/2659712/gerb-predstavya-vodeshtiya-kandidat-na-enp-manfred-veber-v-stolichnata-arena-armeets.html", "text": "ГЕРБ представя водещия кандидат на ЕНП Манфред Вебер в столичната „Арена Армеец“. В предизборното събитие ще участват над 14 000 членове и симпатизанти на ГЕРБ от всички областни структури на партията в цялата страна, ръководството на ГЕРБ, народни представители, министри, общински съветници, кметове и председатели на общински съвети от ГЕРБ, както и кандидатите за евродепутати от листата на ГЕРБ и СДС. Началният час на събитието е 13.00 часа.", "date": "2019.05.19", "title": "ГЕРБ представя водещия кандидат на ЕНП Манфред Вебер в столичната „Арена Армеец“"}
{"url": "http://www.focus-news.net/news/2019/05/19/2659723/sofiya-vavezhda-se-organizatsiya-na-dvizhenieto-za-ofitsialno-poseshtenie-na-ministara-na-vanshnite-raboti-na-federalna-republika-germaniya.html", "text": "Въвежда се организация на движението за официално посещение на министъра на външните работи на Федерална република Германия. Това съобщиха от  пресцентъра на Столична община.  От 12.00 часа днес до 18.00 часа на 20 май 2019 г. се забранява престоят и паркирането на пътни превозни средства пред хотел „Интерконтинентал“, пл. „Народно събрание“.", "date": "2019.05.19", "title": "София: Въвежда се организация на движението за официално посещение на министъра на външните работи на Федерална република Германия"}
{"url": "http://www.focus-news.net/news/2019/05/19/2659719/kardzhali-normalno-e-dvizhenieto-na-vhodovete-i-izhodite-na-grada.html", "text": "Нормално е движението на входовете и изходите на града, предаде кореспондентът на  Радио \"Фокус\" . Пътните настилки са мокри от падналия през нощта дъжд. На места е ясно, има разкъсана облачност. Движението в участъка Надлез Кирково - ГКПП Маказа продължава да е ограничено за МПС над 3,5 тона, съобщават от Агенция „Пътна инфраструктура“. Временно е ограничено движението на моторни превозни средства над 12 т по път Зорница–Бели пласт–Стремци–Кърджали. Обходният маршрут е по републикански път Хасково–Кърджали за МПС до 15 тона или по пътя Кърджали–Мост през село Мост за всички МПС. Трафикът по път Черноочене - Кърджали само в посока от Черноочене към Кърджали е ограничен за движение на МПС над 15 тона, като се препоръчват обходни маршрути по направление Хасково - Кърджали, направление Асеновград - Кърджали, както и по направление Минерални бани – Кърджали.  \r\nПо републикански път I-5 на територията на областта, от Черноочене до Кърджали, в участъка село Калинка - Кърджали от 338 км до 342 км продължава  ремонтът на уличното осветление в средната разделителна ивица. Движението да става с повишено внимание, очаква се ремонтите да приключат в срок до 30 юни.  \r\nДарина ДЕЕНИЧИНА", "date": "2019.05.19", "title": "Кърджали: Нормално е движението на входовете и изходите на града"}
{"url": "http://www.focus-news.net/news/2019/05/19/2659722/sport-sasuolo-i-roma-zavarshiha-naravno-00.html", "text": "Футбол: Отборите на Сасуоло и Рома завършиха наравно 0:0 в мач от 37-ия предпоследен кръг на италианската Серия „А“. Така Рома остана с 63 точки на пета позиция, на две зад четвъртия Аталанта, който обаче още не е изиграл мача си с шампиона Ювентус. Днес Милан приема изпадналия Фрозиноне, а Торино гостува на застрашения от изпадане Емполи и ако и двата тима победят може да изхвърлят Рома от зоната за участие в евротурнирите.", "date": "2019.05.19", "title": "Спорт: Сасуоло и Рома завършиха наравно 0:0"}
{"url": "http://www.focus-news.net/news/2019/05/19/2659720/sofiya-tarzhestveniyat-final-na-natsionalniya-konkurs-vazkresenie-hristovo-2019-shte-se-provede-v-grada.html", "text": "Тази неделя е тържествения финал на Националния конкурс \"Възкресение Христово\" - 2019, предаде репортер на  Агенция \"Фокус\" . Конкурсът бе организиран от Българската православна църква - Българска патриаршия, Културно-просветен отдел при Св. Синод на БПЦ-БП.  \r\nПрограмата на конкурсния финал - награждаване съдържа: \r\n8:00 ч. - Пристигане в храм „Св. св. Кирил и Методий” – гр. София, ул. „Георг Вашингтон” № 47 (на Женския пазар). \r\n8:30 ч. - Посрещане на Негово Високопреосвещенство Ловчански митрополит ГАВРИИЛ – ръководител на Културно-просветния отдел при Св. Синод на БПЦ-БП, и други официални гости – в храм „Св. св. Кирил и Методий”. \r\n9:00 ч. - Св. Литургия – в храм „Св. св. Кирил и Методий”. \r\n10:45 ч. - Награждаване на победителите в конкурса – в храм „Св. св. Кирил и Методий”. \r\n11:30 ч. - Рецитал с най-добрите конкурсни съчинения от раздел “Литература” – Лекционна зала на Енорийския център (влиза се през двора отляво на храм „Св. св. Кирил и Методий”), ет. 1. \r\n12:00 ч. - Изложба на наградените творби (икони, рисунки, фотографии) – Лекционна зала на Енорийския център. \r\n13:30 ч. - Закриване на конкурса и отпътуване на участниците.  \r\nНикола ПЕТКОВА", "date": "2019.05.19", "title": "София: Тържественият финал на Националния конкурс \"Възкресение Христово\" - 2019 ще се проведе в града"}
{"url": "http://www.focus-news.net/news/2019/05/19/2659721/plovdiv-parviyat-natsionalen-festival-na-peshehodetsa-shte-se-provede-v-grada.html", "text": "Първият Национален фестивал на пешеходеца ще се проведе в Пловдив, съобщиха за  Радио „Фокус“- Пловдив  организаторите. В събитието са поканени да участват активно студенти и преподаватели от университетите в града, деца и учители от детските градини и училищата, граждани и гости. \r\nИдеята е взаимствана през 2017 година от 48-ия Двудневен фестивал на пешеходците в белгийски град Бланкенберге. По време на своето гостуване в Белгия, МУ-Пловдив е получи предложение от организационния комитет на събитието да организира подобен фестивал в Пловдив. \r\nИдеята е била подкрепена и от Община Пловдив и университетите в града. Сред инициаторите са Българското посолство в Кралство Белгия и Община Бланкенберге. \r\nСъбитието ще се проведе от 9.00 до 12.30 часа. Пешеходните маршрути ще са в два лъча. Първият е пълна обиколка на Гребната база с дължина около 5 километра, а вторият лъч е съкратен маршрут през моста над Гребната база с дължина 2,8 километра. \r\nПунктовете за регистрация ще се намират до трибуните на базата, а регистрацията ще се осъществи между 9.00 и 10.00 часа на 19.00 май. От 10.00 часа е откриването на Първия Национален фестивал на пешеходеца. Между 10.30 и 12.00 часа ще се проведе пешеходна обиколка на Гребна база по Маршрут 1 и Маршрут 2. \r\nОт 12.00 часа е закриващата церемония с томбола, награди и музика.", "date": "2019.05.19", "title": "Пловдив: Първият Национален фестивал на пешеходеца ще се проведе в града"}
{"url": "http://www.focus-news.net/news/2019/05/19/2659718/evropeyski-izbori-2019-kandidatat-za-evrodeputat-d-r-andrey-kovachev-shte-poseti-dupnitsa.html", "text": "Вторият в листата на ГЕРБ и СДС за предстоящите избори за Европейски парламент д-р Андрей Ковачев ще посети град Дупница. Това съобщиха от пресцентъра на  ПП ГЕРБ . Ковачев ще се срещне и разговаря с дупничани от 18.00 часа в залата на Дома на техниката на ул. „Христо Ботев“ 3.", "date": "2019.05.19", "title": "Европейски избори 2019: Кандидатът за евродепутат д-р Андрей Ковачев ще посети Дупница"}
{"url": "http://www.focus-news.net/news/2019/05/19/2659724/burgas-v-darzhavnata-opera-shte-bade-predstaven-premierniyat-spektakal-kapan-za-ptitsi-na-vizualniya-artist-krasimir-marchev.html", "text": "В Държавна опера - Бургас ще бъде премиерата на съвременния визуален спектакъл на Красимир Марчев – „Капан за птици“. Това съобщиха от пресцентъра на  Община Бургас . Иновативното шоу е по хореография на Антония Паскалева – дипломиран хореограф. Огромната мултимедийна видео-стена и най-високата разделителна способност, представляват неразделна част от шоуто. Пълният синхрон между хореография, музика, осветление и мултимедия, ще накара публиката да настръхне. В спектакъла се разказва за една птица – кукла на конци, която се е освободила от своя кукловод. Един разказ за свободата и оковите, за вечната битка между светлината и тъмнината. Пътуване през лабиринта на времето и пространството. В главните роли ще видим премиер-солиститите от Държавна опера Бургас – Даниела Туртуманова, Стоян Фъртунов и Елена Георгиева. В спектакъла ще вземат участие и възпитаници на балетна школа „Марина Змеева“. Музиката, костюмите и сценария са дело на Красимир Марчев, който е и режисьор на проекта. Визуалният артист твори в родния си град Бургас от 19 години. През 2013 година поп-звездата Мадона публикува 5 негови проекта, като част от инициативата „Изкуство за свобода“, а един от тях – „Мостът“ се сдобива с коментар, написан лично от певицата – „Мостовете са добра метафора за „свобода“. Харесва ми, бих искала да премина по този мост!“. Последвалият лавинообразен интерес от страна на местни и национални медии, провокират артиста да продължи работа по своите авторски аудио-визуални проекти. Той умело борави с различните изкуства и успява да накара зрителя да се потопи в неговия магически свят. През 2016 година взима участие в петия сезон на България търси талант с два авторски мултимедийни пърформанса, излъчени в прайм-тайма по bTV. Билети за спектакъла „Капан за птици“ можете да намерите на касата на Държавна опера Бургас с цени от 16 и 20 лв. за различните зрителни зони.", "date": "2019.05.19", "title": "Бургас: В Държавната опера ще бъде представен премиерният спектакъл „Капан за птици“ на визуалния артист Красимир Марчев"}
{"url": "http://www.focus-news.net/news/2019/05/19/2659729/veliko-tarnovo-desetki-roditeli-se-vklyuchiha-vav-vtoriya-protest-sreshtu-natsionalnata-strategiya-za-deteto.html", "text": "Около 60 родители се включиха във втория протест срещу Националната стратегия за детето във Велико Търново, предаде репортер на  Радио „Фокус“ – Велико Търново . Те се събраха на площада около паметник „Майка България”. Протестът започна с молебен, отслужен от отец Богдан Арабаджиев, след което протестиращите се отправиха към парк „Дружба“. Шествието бе конвоирано от полицаи. В парка протестиращите изразиха недоволството си от вече спрения документ. Според тях проблемът не е самата стратегия, а фактът, че части от нея вече са прокарани в различни закони, под различна форма. Според тях Стратегията е препис на спрения заради протести Закон за детето през 2012 година. По думите им политиките, които се прокарват, са актуални в цяла Западна Европа, но не и за България. Те изразиха мнение, че държавата не трябва да се намесва в личния живот на семействата. Протестът продължава и към момента. В парк „Дружба“ има засилено полицейско присъствие, но обстановката е спокойна. \r\nНадежда КРЪСТЕВА", "date": "2019.05.19", "title": "Велико Търново: Десетки родители се включиха във втория протест срещу Националната стратегия за детето"}
{"url": "http://www.focus-news.net/news/2019/05/19/2659728/tass-holandiya-specheli-evroviziya.html", "text": "Представителят на Холандия Дънкан Лоурънс с песента Arcade спечели конкурса Евровизия през 2019 година, който се проведе в Тел Авив, предава  TACC . \r\nВторото място заема участникът от Италия Махмуд. Руският участник Сергей Лазарев заема третото място по резултати от гласуването на телевизионни зрители и професионално жури. Дънкан Лорънс бе безспорен фаворит на букмейкърите по време на състезанието. Те оцениха вероятността за победата над 40%. Така букмейкърите познаха резултата от \"Евровизия\" за първи път от четири години. \r\nИзпълнителят представи песента без специални ефекти, седнал на роял. \r\nВъв финалите на състезанието участваха представители на 26 страни \r\nЛорънс печели шоу за таланти още на 16-годишна възраст, а песента му е вдъхновена от историята на любим човек, който е починал в ранна възраст. \r\nХоландия печели конкурса на Евровизия за пети път и за първи път от 44 години.  Юлиян Марков", "date": "2019.05.19", "title": "ТАСС: Холандия спечели Евровизия"}
{"url": "http://www.focus-news.net/news/2019/05/19/2659727/varna-voden-flashmob-v-podkrepa-na-donorstvoto-i-transplantatsiite-shte-se-provede-v-grada.html", "text": "Воден флашмоб в подкрепа на донорството и трансплантациите ще се проведе във Варна. Това съобщават от пресцентъра на  Медицинските университет – Варна . Събитието ще се състои от 16.00 часа на басейн „Приморски“ в града. Изпълнението е на клуба по синхронно плуване „Албатрос“ – Варна. На събитието, което е част от информационна кампания за донорство и трансплантации, ще присъстват и трансплантирани пациенти.", "date": "2019.05.19", "title": "Варна: Воден флашмоб в подкрепа на донорството и трансплантациите ще се проведе в града"}
{"url": "http://www.focus-news.net/news/2019/05/19/2659726/yambol-kameren-orkestar-dianopolis-shte-predstavi-kontsert-s-proizvedeniya-na-motsart-i-mendelson.html", "text": "Камерен оркестър „Дианополис“ представя концерт с ранни и не толкова масово популярни произведения на двама гении в класическата музика - Волфганг Амадеус Моцарт и Якоб Лудвиг Феликс Менделсон-Бартолди. Това съобщиха от пресцентъра на  Община Ямбол . Меломаните ще имат възможността да се насладят на Дивертименто за струнен оркестър, си бемол мажор от Моцарт, писано от великия творец, когато е бил едва 16-годишен. Сред изкушенията в програмата е също и Концерт за цигулка, пиано и струнен оркестър в ре минор, който Менделсон  композира едва на 14 години. \r\nПролетното матине на КО „Дианополис“ този път ще бъде под диригентската палка на маестро Михайло Бабич (Украйна, Австрия). Солисти са гост-музикантите: Радмила Петрова- Кръстева, цигулка и Даниела Андонова, пиано. \r\nКонцертът ще бъде в Синия салон на Народно читалище „Съгласие – 1862“ от 11.30 часа.  \r\nПролетното матине се реализира с подкрепата на Община Ямбол и Общинско предприятие „Туризъм и култура“.", "date": "2019.05.19", "title": "Ямбол: Камерен оркестър „Дианополис“ ще представи концерт с произведения на Моцарт и Менделсон"}
{"url": "http://www.focus-news.net/news/2019/05/19/2659730/plovdiv-hevi-metal-legendite-accept-shte-iznesat-dva-grandiozni-kontserta-na-antichniya-teatar.html", "text": "Хеви метъл легендите ACCEPT ще изнесат два грандиозни концерта на Античния театър в Пловдив. Това съобщиха за  Радио „Фокус“ – Пловдив  организаторите на събитието от BGTSC. Немските титани ще свирят заедно със Симфоничния оркестър на град Пловдив, като концертите ще бъдат заснети за предстоящо DVD. \r\n„Предстоящите два концерта ще са неповторимо изживяване и събития от друго ниво“, обещават организаторите. Групата и симфоничните музиканти заедно ще представят метъл композиции от творчеството на ACCEPT в симфоничен аранжимент и подбрани класически симфонии, които ще бъдат изпълнени в рок аранжимент. Сред класиките ще присъстват и произведения на Моцарт, Бетовен, Вивалди и Чайковски, а от неостаряващите рок химни ще чуем Metal Heart, Princess Of The Down, Balls To The Wall, Fast As A Shark, Breaker, Kill The Pain и много други. \r\nOрганизаторите декларират, че вярват в общата цел – по време на събитието да няма инциденти, а само положителни емоции. За това и отново напомнят и призовават всички посетители на концерта да спазват неговите правила.  \r\nКакто на всички концерти в България, малолетните и непълнолетни лица под 18-годишна възраст ще бъдат допускани само с придружител и подписана декларация от пълнолетен придружител – родител, настойник или трето лице, полагащо грижи за детето. \r\nНа концерта без билет ще се допускат само деца до 7 годишна възраст, но без право на място. Всеки придружител на малолетни или непълнолетни лица под 18 годишна възраст, трябва да носи подписана в два екземпляра декларация. \r\nВъв връзка с мерките за сигурност и безопасност, организаторите препоръчват посетителите да носят със себе си и лични документи – копие на акт за раждане на детето, ако то е под 14 години или неговата лична карта, ако то вече е навършило тази възраст. Целта е удостоверяване на самоличността на детето и неговата възраст. За да избегнат това, посетителите могат да представят предварително нотариално заверена декларация. \r\nЗабранено е внасянето на храни и напитки, видео камери и фотоапарати със сменяеми обективи, аудио записващи устройства, преносимо лазерно оборудване, оръжие, стъклени бутилки, както и всякакви остри и опасни предмети като ножове, чадъри и други. Внасянето на алкохол, опиати и наркотични вещества на територията на концерта също е строго забранено. Посетители с неадекватно поведение няма да бъдат допускани в зоната и няма да им бъде възвърната стойността на билета. На лица под 18 години алкохол няма да се продава. Пушенето на територията на Античния театър също е забранено, като за пушачите ще бъде обособена зона. Ползвателите на електронни цигари и устройства отделящи дим или пари е желателно да се съобразяват и да не злоупотребяват с търпението на околните, а да споделят правилата за всички пушачи, призовават организаторите. \r\nЗа концерта на 18-ти май билети вече са разпродадени, но за 19-ти май все още могат да се намерят. Вратите на Античния театър ще отворят в 19:00 часа и през двата дни. Музикантите ще излязат за двучасовото шоу на сцената точно в 20:00 часа. \r\nВНИМАНИЕ: Ставайки част от това събитие вие давате разрешението си да бъдете заснети за целите на DVD продукцията! \r\nТони МИХАЙЛОВ", "date": "2019.05.19", "title": "Пловдив: Хеви метъл легендите ACCEPT ще изнесат два грандиозни концерта на Античния театър"}
{"url": "http://www.focus-news.net/news/2019/05/19/2659731/burgas-normalen-e-trafikat-v-oblastta.html", "text": "Нормален е трафикът в областта. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са сухи и нормално проходими. \r\nТрафикът в областния център също е спокоен. Нормално е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в ж. к. „Меден Рудник“, заради ремонта на булеварда и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.05.19", "title": "Бургас: Нормален е трафикът в областта"}
{"url": "http://www.focus-news.net/news/2019/05/19/2659725/knyaz-nikita-d-lobanov-rostovski-shte-napravi-darenie-na-natsionalniya-istoricheski-muzey.html", "text": "Княз Никита Д. Лобанов-Ростовски ще направи дарение на Националния исторически музей. Събитието ще се състои от 11.15 часа в Националния исторически музей в „Бояна“, съобщиха  организаторите . Княз Никита Д. Лобанов-Ростовски е потомък на човека, който подписва мирния договор между Турция и Русия. Княз Алексей Борисович Лобанов Ростовски, който като опитен дипломат включва три пункта от Санстефанския договор, който факт дава възможност 6 месеца по-късно за създаване на независимо Княжество България и първата българска Конституция. В този смисъл, държавата ни е такава, каквато е, благодарение на хитростта на този дипломат и на този договор.", "date": "2019.05.19", "title": "Княз Никита Д. Лобанов-Ростовски ще направи дарение на Националния исторически музей"}
{"url": "http://www.focus-news.net/news/2019/05/19/2659738/frenskiyat-poslanik-v-skopie-ne-ochakvayte-podarak-ot-es.html", "text": "Македония трябва да заслужи дата за започване на преговори с Европейския съюз, а не да чака подарък, каза френският посланик в страната Кристиан Тимоние, цитиран от македонския телевизионен канал  “Сител“ . \r\nТой добави, че е свършена добра работа с приемането на законодателство досега, но законите, които са приети, трябва да бъдат изпълнени. Според Тимоние Европейският съюз е станал по-предпазлив след влизането на България и Румъния, тъй като двете страни са приели необходимите закони, но те не са били приложени, така че гражданите не са усетили ползите от Съюза. Ето защо сега правилата за влизане са по-строги. \r\n„Това не е само политически маркетинг. Ще бъде добре за нас, посланиците от западните страни бихме били щастливи, защото всички ние искаме започването на преговорите, но страната трябва наистина да бъде готова и поканата не трябва да бъде просто подарък. Това трябва да е заслужен подарък и това е във вашите ръце“, каза посланик Кристиан Тимоние. \r\nСпоред френския посланик е трудно да се предвиди как изборите за ЕС ще засегнат разширяването на Съюза в бъдеще. Независимо от резултатите, ясно е, че ще има промяна в разпределението на властта, но също така и в политиките. \r\n„Важно е, какво ще предложи страната на масата. Знаете, има неща, които зависят от другите, и неща, които зависят от нас. Ние можем да завършим нещата, които зависят от нас“, каза Тимоние.  Юлиян Марков", "date": "2019.05.19", "title": "Френският посланик в Скопие: Не очаквайте подарък от ЕС"}
{"url": "http://www.focus-news.net/news/2019/05/19/2659736/kyustendil-prodalzhava-vtoroto-izdanie-na-koloezdachnoto-sastezanie-za-kupa-izkachvane-na-panichishte-v-dupnitsa.html", "text": "Продължава второто издание на колоездачното състезание за купа „Изкачване на Паничище” в Дупница. Това съобщи за  Радио „Фокус” – Кюстендил  Любослав Венков, организатор на спортното събитие. Участват на 200 състезатели от България, Гърция, Северна Македония и Сърбия. Стартовете започват от 11.00 часа от площад „Свобода” в Дупница.  \r\n„Вторият ден са така нареченият критериуми, като се обхваща същото трасе както миналата година в Дупница. Трасето ще бъде ограничено за достъп на моторни превозни средства. Стартовете започват в 11 00 часа и около 14.00 часа се очаква да приключат, като финалът ще бъде на улица „Св. Иван Рилски”. Изключителна атракция бе миналата година, като за един от завоите, при който имаше не малко падания, сме предприели обезопасителни допълнителни мерки”, каза Венков и посочи, че от 14.30 часа е подготвен и старт за най-малките – деца от Дупница. „Така че, призовавам родителите да ги доведат, за да участват. Осигурени са предметни награди и за тях, а за първите три - и медали, разбира се“, заяви Венков. \r\nВенцеслав ИЛЧЕВ", "date": "2019.05.19", "title": "Кюстендил. Продължава второто издание на колоездачното състезание за купа „Изкачване на Паничище” в Дупница"}
{"url": "http://www.focus-news.net/news/2019/05/19/2659737/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Има разкъсана облачност. Тихо е, сняг има само над 2 200 метра. Лифтовите съоръжения не работят. Няма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.19", "title": "ПСС: Добри са условията за туризъм в планините"}
{"url": "http://www.focus-news.net/news/2019/05/19/2659732/veliko-tarnovo-suhi-sa-patnite-nastilki-v-oblastta.html", "text": "Спокоен е трафикът във Велико Търново в почивния ден, предаде репортер на  Радио „Фокус“ – Велико Търново  . Времето е слънчево. Температурата  на въздуха е 13 градуса. Пътните настилки са сухи. По-интензивно е движението в района на пътен възел  „Качица“ и Южен пътен възел, както и по ул. „Магистрална“ – част от главен път София – Варна. С нормална интензивност се осъществява движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nСухи са пътните настилки на територията на цялата областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.05.19", "title": "Велико Търново: Сухи са пътните настилки в областта"}
{"url": "http://www.focus-news.net/news/2019/05/19/2659733/kyustendil-s-turnir-po-sportni-tantsi-i-kontsert-na-samodeyni-sastavi-prodalzhavat-mayskite-praznitsi-na-kulturata-v-dupnitsa.html", "text": "С турнир по спортни танци и концерт на самодейни състави продължават Майските празници на културата в Дупница. Това съобщи за   Радио „Фокус” – Кюстендил   Ради Данаилова, експерт в отдел „Култура” към Община Дупница. От 10.00 часа в Спортната зала на града ще започне традиционният турнир по спортни танци. Той се организира от „Фантастик Данс”. В магията на танца ще се впуснат деца от различи градове, които ще покажат своите умения в различните по вид спортни танци.  От 18.00 часа на площад „Свобода” се организира и концертът „Дупница пее и танцува”. В него ще участват самодейни състави от цялата община. Двете събития са част от програмата на 42-те Майски празници на културата в Дупница. \r\nВенцеслав ИЛЧЕВ", "date": "2019.05.19", "title": "Кюстендил: С турнир по спортни танци и концерт на самодейни състави продължават Майските празници на културата в Дупница"}
{"url": "http://www.focus-news.net/news/2019/05/19/2659734/gabrovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Габрово. Това казаха за  Радио „Фокус“-Велико Търново  от Областно пътно управление-Габрово. Времето е слънчево. Температурата е 15 градуса.  \r\nНа прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя Габрово – връх Шипка, при км 164+150, движението се осъществява с повишено внимание поради пропаднал участък от асфалтова настилка. Поставена е необходимата сигнализация. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по пътя Габрово – Стоманеците се осъществява с повишено внимание поради пропаднал участък от асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките се осъществява с повишено внимание поради пропаднал участък от асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.19", "title": "Габрово: Добри са условията за пътуване на територията на областта"}
{"url": "http://www.focus-news.net/news/2019/05/19/2659739/blagoevgrad-preminavaneto-prez-granichnite-punktove-kulata-i-ilinden-se-osashtestvyava-normalno.html", "text": "Преминаването през контролно-пропусквателните пунктове на границата с Гърция „Кулата“ и „Илинден“ се осъществява нормално. Това съобщиха за  Радио „Фокус“ – Пирин  от Главна дирекция „Гранична полиция“. През пунктовете на българо-македонската граница също се преминава без забавяне. \r\nДенис НИКИФОРОВ", "date": "2019.05.19", "title": "Благоевград: Преминаването през граничните пунктове „Кулата“ и „Илинден“ се осъществява нормално"}
{"url": "http://www.focus-news.net/news/2019/05/19/2659744/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-may.html", "text": "„Софийска вода” временно ще прекъсне водоснабдяването в някои части на столицата на 20 май 2019 г. (понеделник), съобщиха от пресцентъра на  дружеството . \r\nВъв връзка с подмяна и монтаж на спирателни кранове на ул. „Метличина поляна“, ж. к. „Гоце Делчев“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\n- ул. „Бадемова гора“, ул. „Златишки проход“ № 57, № 60, № 62, № 64, № 66, № 68, № 70;  \r\n- ул. „Орехова гора“, в участъка между ул. „Метличина поляна“ и бул. „Гоце Делчев“; \r\n- ул. „Метличина поляна“  между ул. „Червена роза“  и ул. „Бадемова гора“; \r\n- бул. „Гоце Делчев“, в участъка между ул. „Червена роза“ и ул. „Костенски водопад“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гоце Делчев“, на ъгъла с ул. „Бадемова гора“. \r\nВъв връзка с подмяна на сградно водопроводно отклонение до бл. 511 в ж. к. „Младост“ 1А се налага спиране на водоподаването от 09.00 до 17.00 часа на клиентите на „Софийска вода”, живеещи в бл. 511 и бл. 512. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска между бл. 511 и бл. 512. \r\nВъв връзка с подмяна на сградно водопроводно отклонение на ул. „Златовръх“, ж. к. „Лозенец“, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: \r\n- ул. „Златовръх“, в участъка от ул. „Галичица“ до ул. „Кричим“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златовръх“, на ъгъла с ул. „Ведрина“. \r\nВъв връзка с монтаж на водомерен възел на ул. „Цветан Вучков“, кв. „Горна баня“, се налага спиране на водоподаването от 10.00 до 14.00 часа на клиентите на „Софийска вода”, живеещи в района на: \r\n- ул. „Цветан Вучков“ и ул. „Палма“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цветан Вучков“, на ъгъла с ул. „Палма“. \r\nВъв връзка с подмяна на сградно водопроводно отклонение на ул. „Шабаница“ в село Горни Богров се налага спиране на водоподаването от 09.00 до 17.00 часа на клиентите на „Софийска вода”, живеещи в района на: \r\n- ул. „Шабаница“, ул. „Ботунски път“, ул. „Трети март“, ул. „Воденицата“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред кметството. \r\nВъв връзка с изпълнение на инвестиционен проект за подмяна на уличен водопровод на ул. „Завой“, кв. „Бенковски“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\n- ул. „Завой“, в участъка от бул. „Лазар Михайлов“ до ул. „Оралица“; \r\n- ул. „Календерска“, в участъка от ул. „Оралица“ до ул. „Руски войн“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Оралица“, на ъгъла с ул. „Календерска“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на ул. „Родината“ в село Бусманци се налага спиране на водоподаването от 09.00 до 16.00 часа на клиентите на „Софийска вода”, живеещи в района на: \r\n- ул. „Родината“, в участъка от ул. „Татарски път“ до ул. „Родината“ №54. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родината“ №23. \r\nВъв връзка с прекъсване на сградно водопроводно отклонение на ул. 488 в кв. „Кръстова вада“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: \r\n- ул. 488. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Джон Атанасов“, на ъгъла с ул. „Ген. Иван Колев“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.05.19", "title": "„Софийска вода” временно ще прекъсне водоснабдяването в някои части на столицата на 20 май"}
{"url": "http://www.focus-news.net/news/2019/05/19/2659742/evropeyski-izbori-2019-elena-yoncheva-bsp-za-balgariya-vsyako-balgarsko-dete-zasluzhava-dostap-do-kachestveno-obrazovanie.html", "text": "Всяко българско дете заслужава достъп до качествено образование. Това заяви водачът на листата на „БСП за България” Елена Йончева на среща с граждани в Пловдив, съобщиха от пресцентъра на  БСП . Тя попита Европа ли е, когато 1.5 млн. живеят под прага на бедността, предимно възрастни и млади семейства, и когато голяма част от българските деца нямат достъп до образование. По думите й десетки училища са затворили врати и има населени места, където не е останало никакво училище.  \r\n„Имаме прекрасни учители и будни ученици, а в същото време за последните години 60% от българските деца излизат от училище функционално неграмотни. Не малка част от тях не могат да пишат и четат”, заяви Йончева. Тя обясни, че е въведена системата \"парите следват ученика\", направени са много учебници по един предмет и всичко това- с основна цел печелбарство, а не качественото образование.   „Между първи и четвърти клас не може да се повтаря, защо? По този начин растат неграмотни хора”, каза още тя. Водачът на листата на левицата заяви, че в много фирми новопостъпващите служители трябва да държат изпит по български език. Тя подчерта, че в програмата на левицата е заложено- освен български, да се научат още два чужди езика; 20% от българите да могат да получат своето висше образование в България и чужбина; а обществените детските градини да са безплатни, както е в Европа. „Ако ние не сменим тази престъпна власт у нас и тази политика, колкото и да се борим в Европа, ще бъде много трудно. За това промяната започва на 26-ти май, с номер 18”, заяви Елена Йончева.   \r\n„Евроизборите имат и силен национален характер. Сега е моментът, ако хората искат промяна, да дадат този знак на управляващите”, заяви президентът на ПЕС и кандидат за евродепутат Сергей Станишев. По думите му, ако БСП победи на изборите, ще може да каже: „Хората показаха, че искат промяна, време е да си ходите”. Според него другото измерение на проблема е, че няма как да обясним колко е добър Европейският съюз на хората, които всеки ден се борят за елементарни неща. „Трябва да говорим за техните нужди – доходите, здравеопазването, образованието. Няма как да има развитие без най-ценния капитал на една държава – нейния народ”, категоричен бе той. По думите му без хората няма нито производство, нито икономически растеж. „Вярваме, че светът може да бъде справедлив, всеки човек да може да получи качествено образование, което да му даде работа и добри доходи, за да може да създаде семейство и да отгледа своите деца тук, в България”, наблегна Сергей Станишев. \r\n„Политиките и плановете на ГЕРБ обричат България и българите на бедност, дори в идните години”, заяви кандидатът за член на Европейския парламент Момчил Неков. По думите му здравеопазването, социалните въпроси и образованието са най-големите провали на правителството. Затова той призова да се гласува на предстоящите избори, за да може след победата на левицата да се стигне до предсрочни избори и  да започне да се работи за възстановяването на страната ни.  \r\n„Наш основен ангажимент е да работим за това българите, които получават образованието си в чужбина, да се връщат у нас и да се реализират в България”, зави кандидатът за евродепутат Тодор Стоилов. Той сподели, че именно това са препоръчали абитуриентите, посещаващи образователната инициатива „Образована младеж”, която се реализира за осма година с  неговата лична помощ и с подкрепата на депутатката Теодора Халачева. Той обясни, че двамата осигуряват за 20 абитуриенти безплатна петмесечна  подготовка за матура по български език и литература.  \r\nНа събитието присъстваха Кристиан Вигенин - секретар на ПГ на „БСП за България”, народните представители от региона Теодора Халачева, Георги Йорданов, Манол Генов, Георги Търновалийски, Веска Ненчевa и Димитър Георгиев, председателите на областния и общинския съвет на  БСП Георги Гергов и Красимир Трифонов.", "date": "2019.05.19", "title": "Европейски избори 2019: Елена Йончева, „БСП за България”: Всяко българско дете заслужава достъп до качествено образование"}
{"url": "http://www.focus-news.net/news/2019/05/19/2659740/kyustendil-dvizhenieto-po-pat-ii-62-panicharevo-dupnitsa-ot-km-26-do-km-36-se-osashtestvyava-s-povisheno-vnimanie-poradi-pochistvane-na-oblitsovani-okopi-i-profilirane-na-banket.html", "text": "Движението по път II-62 Паничарево – Дупница от км 26+000 до км 36+000 се осъществява с повишено внимание поради почистване на облицовани окопи и профилиране на банкети. Това съобщиха за  Радио „Фокус“ – Пирин  от Областно пътно управление – Кюстендил. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане при км 10+650, км 11+720, км 12+830 и км 13+360. Ограничението е сигнализирано с пътни знаци. Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности във връзка със свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти.  \r\nОт Областно пътно управление – Кюстендил отправят апел към водачите на моторни превозни средства да шофират внимателно, със съобразена с обстановката скорост и да спазват правилата за движение. \r\nДенис НИКИФОРОВ", "date": "2019.05.19", "title": "Кюстендил: Движението по път II-62 Паничарево – Дупница от км 26 до км 36 се осъществява с повишено внимание поради почистване на облицовани окопи и профилиране на банкет"}
{"url": "http://www.focus-news.net/news/2019/05/19/2659743/evropeyski-izbori-2019-valeri-simeonov-nfsb-golyama-chast-ot-direktivite-i-reglamentite-na-ep-oshtetyavat-balgariya.html", "text": "Голяма част от директивите и регламентите на ЕП ощетяват България. Това каза  водачът на „Патриоти за Валери Симеонов (НФСБ и Средна Европейска класа)” - Валери Симеонов в ефира на „Събуди се” по  Нова телевизия .  Той обяви, че, ако бъде избран за евродепутат, ще работи за по-добрата информираност и прилагане на контрола.  “Смятам, че НФСБ е нужна партия за България. Това е по-различна партия, която е влязла в политика не, за да взима, а за да дава”,  заяви той. „Най-скъпото се дава за България. Жертвал съм си фирмите, излязъл съм от тях и семейството  ми, което е в Бургас”, добави Симеонов. Той отбеляза, че като евродепутат ще работи за по-добрата информираност и за по-качествено приложение на контрол от страна на евродепутатите. „Европейският депутат има право на запитвания, на въпроси към всички институции, има право да взима отношения по всички въпроси, не само в ЕП и аз ще го използвам това. Контролът ще бъде свързан с подготовката на нормативните документи в ЕП още от самото начало и търсенето на обективна оценка на въздействието спрямо конкретния нормативен документ спрямо България, защото голяма част от директивите и регламентите ощетяват България”, добави той и обясни, че един от актовете репресиращи бизнеса у нас са промените в Закона за лекарствените средства в хуманната медицина. Съгласно тях всички малки аптеки трябва да направят големи разходи, за да контролират фалшивите лекарства. Според Симеонов това трябва да се прави от производителите. \r\nТой обясни,  че все още не може да се говори към кое политическо семейство ще се приобщи НФСБ в ЕП. „Трудно може се говори за политическо семейство на този етап, тъй като смятам, че ЕП ще бъде доста по-различен от сегашния, ще има нови политически семейства. Дали са популисти и кой ги определя като такива е друг въпрос, но очаквам, че ще има партии от патриотичния сектор, които да не са подвластни на Великите сили. Ние там ще бъдем”, уточни той. \r\n„ЕС е под едно непрекъснато напрежение и натиск от външно въздействие, защото се явява най- големият икономически субект и като такъв се явява най-големият конкурент на САЩ и съответно на източните икономики”, каза още кандидатът за евродепутат. \r\nТой прогнозира, че до европейските избори няма да има политически скандали. \"Каквото имаше да се извади, се извади\", добави Симеонов.  \r\nВодачът на листата на НФСБ обяви, че неговата равносметка до момента е предизборната му кампания и поясни: „Призивът към избирателите е да изберат хората на действието, хората, които са оставили за кратък срок зад себе си реални неща. Такъв е случаят с изграждането на преградно защитно съоръжения на границата с Турция. Това си е моя лична кауза, която от идейна фаза до завършването лично аз съм упражнявал контрол. Остава да няма преграда между християнска Европа и мюсюлманска Азия”, каза той.   \r\nЛидерът на НФСБ заяви, че в последната половин година се забелязва непоследователност и липса на активност в БСП. \"Корнелия Нинова лично ми обеща на мен и моите колеги от НФСБ да подкрепи предложението ни за минимална пения от 300 лв. в края на 2016 г., когато гласувахме бюджета за 2017 г., и не го направи\", допълни Симеонов.", "date": "2019.05.19", "title": "Европейски избори 2019: Валери Симеонов, НФСБ: Голяма част от директивите и регламентите на ЕП ощетяват България"}
{"url": "http://www.focus-news.net/news/2019/05/19/2659741/redzhep-tayip-erdogan-turtsiya-rano-ili-kasno-shte-poluchi-samoletite-f-35.html", "text": "Турция ще получи американски изтребители F-35 рано или късно, заяви президентът на страната Реджеп Тайип Ердоган, цитиран от  Anadolu Agency . \r\n\"Рано или късно ще получим F-35 и оборудването им, а С-400 също ще дойдат в нашата страна,\" каза Ердоган в Истанбул, където се срещна с млади хора. \r\n\"Абсолютно не стои въпросът да се откажем от С-400. Това е приключена сделка\", добави Ердоган. \r\nНапрежението между САЩ и Турция е достигнало върха си в последните месеци , след като Анкара ще започне да получава усъвършенстваната ракетна система С-400, за която Вашингтон каза, че ще застраши ролята на Турция в производството на изтребителя F-35 и може да предизвика санкции от Конгреса.  Юлиян Марков", "date": "2019.05.19", "title": "Реджеп Тайип Ердоган: Турция рано или късно ще получи самолетите F-35"}
{"url": "http://www.focus-news.net/news/2019/05/19/2659745/blagoevgrad-s-normalna-intenzivnost-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "С нормална интензивност е трафикът по главен път Е-79 и второкласен път 19 Симитли-Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Повишена е опасността от падащи камъни в Кресненското дефиле и прохода Предел. През изминалата нощ не са регистрирани тежки пътни инциденти и сигнали за паднали камъни, които да са затруднявали трафика по републиканската пътна мрежа в Благоевградска област. Пътните настилки в региона са сухи. От Областно пътно управление – Благоевград отправят апел към водачите на моторни превозни средства да шофират внимателно, със съобразена с условията скорост и да спазват правилата за движение. \r\nНормално се осъществява движението по улиците в областния център. До този момент няма възникнали тежки пътни инциденти в  Благоевград. Градският транспорт се движи по разписание. \r\nДенис НИКИФОРОВ", "date": "2019.05.19", "title": "Благоевград: С нормална интензивност е трафикът по главен път Е-79 и второкласен път 19 Симитли-Гоце Делчев"}
{"url": "http://www.focus-news.net/news/2019/05/19/2659750/evropeyski-izbori-2019-andrey-novakov-gerb-nashite-oponenti-znayat-samo-kak-da-rushat-no-ne-i-da-gradyat.html", "text": "Пътят, по който ГЕРБ поведе България преди 10 години, е без алтернатива. От най-малкото село до най-големия град хората оценяват постиженията от реализацията на проектите с европейско финансиране. Но нашите опоненти знаят само как да рушат, не и да градят. Това бяха думите на кандидата за представител на България в Европейския парламент Андрей Новаков, съобщиха от пресцентъра на  ПП ГЕРБ . Той участва в централното предизборно мероприятие на ГЕРБ-София област, което се проведе на централния площад „Захари Зограф” в град Самоков. В него взеха участие още кандидатите за евродепутати от листата на ГЕРБ и СДС Лиляна Павлова и Ивелина Василева, областният координатор на ГЕРБ-София област Галя Георгиева, народните представители от ГЕРБ Валентин Милушев, Васил Цветков и Мартин Тинчев, кметове и общински ръководители от ГЕРБ в областта. \r\n„С усилена работа, сериозна подкрепа и доверието, което имаме от гражданите и европейските ни партньори - българите сме достойна част от Европа. Само заедно като екип ще продължим да градим просперираща България“, посочи пред присъстващите кандидатът за евродепутат Лиляна Павлова и допълни: „Нека се обединим и на 26 май да дадем силен отпор на нашите опоненти и покажем, че България върви напред”. \r\n„Всеки един човек трябва да усети подкрепата на Европа, независимо къде в България живее. Важно е в Европейския парламент да има хора, които знаят как работят европейските институции и как да отстояват интересите на страната ни. Ние работим за политики, които гарантират чиста и здравословна среда и по-добър живот на хората”, каза на свой ред кандидатът за евродепутат Ивелина Василева.", "date": "2019.05.19", "title": "Европейски избори 2019: Андрей Новаков, ГЕРБ: Нашите опоненти знаят само как да рушат, но не и да градят"}
{"url": "http://www.focus-news.net/news/2019/05/19/2659752/razgrad-zadarzhan-e-20-godishen-piyan-mladezh-ot-selo-brestovene-koyto-e-izostavil-avtomobila-si-na-patya-sled-katastrofa-i-se-pribral-v-doma-si.html", "text": "Катастрофирал автомобил, изоставен на пътя Кубрат – Брестовене, е открит от автопатрулен екип около 09.20 часа на 18 май. Това съобщиха от  ОДМВР-Разград . В хода на предприетите издирвателни действия е установено, че около 06.00 часа 20-годишен младеж от село Брестовене е допуснал пътно-транспортно произшествие със „Сеат Ибиза“, след което е напуснал мястото на инцидента. Той е открит в дома си. Пробата му с дрегер отчела 1,22 промила алкохол. Взета е и кръвна проба. Той е задържан за срок до 24 часа. По случая е образувано бързо производство по чл.343 Б, ал.1 от НК.", "date": "2019.05.19", "title": "Разград: Задържан е 20-годишен пиян младеж от село Брестовене, който е изоставил автомобила си на пътя след катастрофа и се прибрал в дома си"}
{"url": "http://www.focus-news.net/news/2019/05/19/2659751/sport-simone-indzagi-e-osnoven-kandidat-za-osvobodeniya-ot-masimiliano-alegri-trenyorski-post-v-yuventus.html", "text": "Наставникът на Лацио Симоне Индзаги е основен кандидат за освободения от Масимилиано Алегри треньорски пост в Ювентус, съобщава Corriere dello Sport.   \r\nАлегри си тръгва от Ювентус след пет успешни години начело на тима. Бившият наставник на Милан пое торинци през 2014 година, като наследи на поста любимия на тифозите Антонио Конте. В началото той беше приет със съмнения, но петте шампионски титли и достигането на два пъти до финал в Шампионската лига промениха напълно мнението им.  \r\nПредставянето на Ювентус през сезона в Шампионската лига не оправда високите очаквания, свързани и с привличането в състава на Кристиано Роналдо. “Старата госпожа” отпадна в четвъртфиналите след 1:1 и 1:2 срещу Аякс. В Серия \"А\" Ювентус води с 13 точки аванс пред Наполи.", "date": "2019.05.19", "title": "Спорт: Симоне Индзаги е основен кандидат за освободения от Масимилиано Алегри треньорски пост в Ювентус"}
{"url": "http://www.focus-news.net/news/2019/05/19/2659746/alsat-m-makedoniya-poluchavaneto-na-data-za-pregovori-s-es-skara-sdsm-i-vmro-dpmne.html", "text": "Датата за започване на преговори с Европейския съюз отново скара  СДСМ и ВМРО-ДПМНЕ, пише на своята страница скопският телевизионен канал  “Алсат М“ . \r\nС наближаването на 30 юни, опозицията яростно атакува правителството, че страната няма да получи дата. Като причина партийното изявление цитира престъпленията на властта, което според ВМРО - ДПМНЕ е приоритет по отношение на реализацията на проекти. \r\nДепутатите, които решават важни въпроси, поръчват наркотици по телефона, не им се търси отговорност. Дългът нараства, гражданите стават все по-бедни, няма отговорност от министъра на финансите. Македония пада надолу в списъка за корупцията, докато Заев и Ангушев уреждат търгове и отново никой не носи  отговорност. Цялото това безотговорно и престъпно управление се наблюдава от международните власти и съвсем очаквано, както не се поема отговорност, няма да има и  дата за преговори през юни ”, казват от ВМРО-ДПМНЕ. \r\nСДСМ отговори на обвиненията на опозицията. Управляващата партия смята, че ВМРО - ДПМНЕ ще се радва да няма дата за преговори с ЕС и на връщането на страната в изолация. \r\n„Подкрепата за интеграцията на страната в НАТО и Европейския съюз идва от всички страни. Вече 13 държави са ратифицирали Протокола за членство на Северна Македония в НАТО. Само победените ВМРО ДПМНЕ остават самотни, и се надяват да няма дата за започване на преговорите, за да се противопоставят на напредъка на страната. Вместо да говори лицемерно за правосъдието, ВМРО ДПМНЕ трябва да подкрепи продължаването на работата на Специализираната прокуратура и да поиска разчистване на престъпниците от  ВМРО-ДПМНЕ и режима на Никола Груевски, който все още защитават“, казват от  СДСМ. \r\nЕврокомисарят Йоханес Хан в интервю за Deutsche Welle посочи, че Северна Македония определено заслужава началото на преговорите с ЕС преди началото на лятото. Хан каза, наред с други неща, че страната е изпълнила реформите, изисквани от Европейския съвет, и посочи споразумението от Преспа и решението на десетилетния проблем с Гърция.  Юлиян Марков", "date": "2019.05.19", "title": "„Алсат М“ (Македония): Получаването на дата за преговори с ЕС скара СДСМ и ВМРО-ДПМНЕ"}
{"url": "http://www.focus-news.net/news/2019/05/19/2659749/tass-komandvashtiyat-elitniyat-iranski-gvardeyski-korpus-zayavi-che-iran-ne-tarsi-voyna.html", "text": "Иран не иска война, но не се бои от военните действия, заяви  командира на Иранския ислямски революционен гвардейски корпус, бригаден генерал Хосейн Салами по телевизионния канал Al Jazeera, цитиран от  TACC . \r\n\"Иран не търси война, но и не се страхува ,\" каза иранският генерал. \"Разликата между нас иранците и тях американците е, че те нямат желание да воюват, те се страхуват от война\", добави той. \r\nПреди няколко дни Салами заяви, че Техеран е на ръба на пълномащабна конфронтация с врага. По-късно той посочи, че Иран ще удари САЩ с \"удар по главата\", ако Вашингтон предприеме военни действия срещу Техеран. \r\nМиналия четвъртък американският президент Доналд Тръмп изрази надежда, че конфликтът между САЩ и Иран няма да се превърне във война.   Юлиян Марков", "date": "2019.05.19", "title": "ТАСС: Командващият елитният ирански гвардейски корпус заяви, че Иран не търси война"}
{"url": "http://www.focus-news.net/news/2019/05/19/2659747/evropeyski-izbori-2019-lilyana-pavlova-gerb-chrez-podkrepata-ot-es-malkiyat-i-sreden-biznes-v-dupnitsa-shte-prodalzhi-da-se-razviva.html", "text": "Чрез подкрепата от ЕС малкият и среден бизнес в Дупница ще продължи да се развива. Пред нас имаме важната задача да подкрепяме малкия и среден бизнес, за да се създават работни места. Това заяви кандидатът за евродепутат от листата на ГЕРБ и СДС Лиляна Павлова по време на среща с граждани в Дупница, съобщиха от пресцентъра на  ПП ГЕРБ . Тя бе придружена от областния координатор на партията за Кюстендил Виктор Янев, общинския председател на ГЕРБ Ивайло Константинов, кмета на Дупница инж. Методи Чимев, народния представител Радослава Чеканска, зам.-кмета Крум Милев и др.  \r\nЛиляна Павлова посети информационната шатра на ГЕРБ, разположена на централния площад „Свобода“, където разговаря с десетки дупничани за ползите от европейската солидарност за региона и страната ни. \t \r\n„Здравеопазването и образованието също са наш приоритет, включително с подкрепа от европейските фондове“, посочи по време на разговорите Павлова. Кандидатът за евродепутат каза още, че ремонтът на пътя Дупница – Клисура – Самоков, който се осъществява с европейски средства, е важен, защото свързва ГКПП „Гюешево\" с АМ „Струма\", с първокласния път София - Благоевград и с АМ „Тракия\", а това осигурява по-добри условия в ежедневието на жителите, а и за бизнеса.  \r\n„След 2020 г. ще работим за това европейските програми да осигуряват финансиране за интегрирани проекти, които допринасят за развитието на целия регион и се основават на неговите конкретни предимства и нужди. Така и селата в общините също ще могат да се възползват от европейската солидарност“, обясни още Лиляна Павлова. Тя бе категорична, че Дупница заслужава да се развива, да бъде все по-красива и да се благоустроява, а това може да се случва чрез европейските фондове, с обединените усилия на местната власт и правителството.  \r\n„Трябва да бъдем активни на тези избори, защото те още веднъж ще ни дадат подкрепа за политиките, които правим. Може да правим грешки, но ги поправяме и вървим напред, защото знаем вярната посока“, каза още Павлова. Тя призова дупничани да подкрепят ПП ГЕРБ на 26 май с номер 12 в бюлетината.  \r\n„Не беше далеч времето, когато преди няколко години прекосявахме този площад с гумени ботуши. Дупница беше в ситуацията пред един провален проект за широк градски център. И тогава г-жа Павлова – с цялото си сърце и усилия – помогна този проект да бъде реализиран“, припомни Ивайло Константинов.  \r\nКметът на Дупница инж. Методи Чимев заяви: „Вярвайте, че ако нещата през последните 7-8 години са се случвали в града, е благодарение и на г-жа Лиляна Павлова. Няма проект, няма проблем, за който ние, като ръководство, да сме търсили съдействие и да не сме го получили“. Той даде за пример автомагистрала „Струма“ и това да се съдейства Дупница да има включването (слизане и качване) към нея.", "date": "2019.05.19", "title": "Европейски избори 2019: Лиляна Павлова, ГЕРБ: Чрез подкрепата от ЕС малкият и среден бизнес в Дупница ще продължи да се развива"}
{"url": "http://www.focus-news.net/news/2019/05/19/2659748/razgrad-pet-dosadebni-proizvodstva-sa-obrazuvani-za-nepravomerno-poluchavane-na-invalidni-pensii-v-nyakolko-sela-v-oblastta-chrez-falshivi-resheniya-na-telk.html", "text": "Пет досъдебни производства са образувани в сектор „Противодействие на икономическата престъпност“ в ОДМВР-Разград по чл.212, ал.1 от НК. Трима души от село Дянково, един от село Езерче и един от село Синя вода получавали неправомерно инвалидни пенсии в периода от 2009 до 2019 година. Това съобщиха от  ОДМВР-Разград . Пред Националния осигурителен институт (НОИ) те използвали неистински експертни решения на ТЕЛК. Лицата са на възраст между 68 и 70 години. Разследванията продължават, за да бъдат установени щетите, нанесени на бюджета на държавното обществено осигуряване.", "date": "2019.05.19", "title": "Разград: Пет досъдебни производства са образувани за неправомерно получаване на инвалидни пенсии в няколко села в областта чрез фалшиви решения на ТЕЛК"}
{"url": "http://www.focus-news.net/news/2019/05/19/2659759/varna-usloviyata-za-patuvane-v-oblastta-sa-dobri.html", "text": "Шофьорите трябва да преминават с повишено внимание през два участъка от автомагистрала „Хемус“ в област Варна, в които движението се осъществява двупосочно в едното платно в посока от София към морския град, предаде репортер на  Радио „Фокус“ – Варна . Движението в участъка Неофит Рилски – Девня се осъществява двупосочно в дясното платно, при пълно затваряне на това за столицата. Ограничени са качването и слизането от магистралата при пътен възел „Неофит Рилски“, като движението е пренасочено по път I-2 Варна – Шумен. Между пътните възли „Повеляново” и „Слънчево” трафикът също се осъществява двупосочно в платното към Варна. Движението се отбива по път I-2 Русе – Варна. Ограничено е качването и слизането на пътен възел „Слънчево“. Условията за пътуване във Варненска област са добри. Времето е ясно и слънчево, видимостта е нормална.  \r\nДвижението в участъка Кранево – Варна, при км 83+100, продължава да е ограничено за моторни превозни средства с тегло над 10 тона. Обходният маршрут за тях е през направлението Кичево – Оброчище. Преминаването през участъка „Панорама“ – Куманово също трябва да се осъществява с повишено внимание. Там е въведено ограничение на скоростта до 30 км/ч поради неравности на асфалтовата настилка. \r\nДиана СТОЕВА", "date": "2019.05.19", "title": "Варна: Условията за пътуване в областта са добри"}
{"url": "http://www.focus-news.net/news/2019/05/19/2659753/evropeyski-izbori-2019-lilyana-pavlova-gerb-neobhodimi-sa-savmestni-deystviya-na-nivo-es-za-ustoychivost-na-kulturnoto-nasledstvo.html", "text": "Необходимо е предприемане на конкретни съвместни действия на ниво Европейски съюз (ЕС) за устойчивост на културното наследство. Това заяви кандидатът за евродепутат от листата на ГЕРБ и СДС Лиляна Павлова по време на среща с граждани в община Сапарева баня, съобщиха от пресцентъра на  ПП ГЕРБ . „Културата е стратегически ресурс за бъдещето на ЕС, защото наред с подобряването на инфраструктурата, културата може да изиграе решаваща роля за сплотяването на Европа, подобряване живота на гражданите и бъдещите способности на младите поколения“, каза още Павлова.  \r\n„Затова ще работя за активизиране на действията на европейско ниво и засилване на сътрудничеството по отношение на въздействието на културата в социален план – социална кохезия, приобщаване, качество на живот; за стимулирането на икономическия растеж – засилване конкурентоспособността на ЕС и заетостта, и в международен план – стратегическата роля на културата в международните отношения на ЕС“, обясни още Лиляна Павлова. „Това е важно за България и за места като Сапарева баня, чиито потенциал за развитие е базиран именно на съчетанието от културно наследство, природа и природни богатства като минералните води“, посочи кандидатът за евродепутат от листата на ГЕРБ и СДС.  \r\nВ Сапарева баня Лиляна Павлова бе посрещната от кмета на общината Калин Гелев. След срещата и дискусията с жителите на курортното градче, Гелев показа на кандидата за евродепутат от ГЕРБ наскоро обновената средновековна църква „Св. Никола“. Тя е един от най-посещаваните туристически обекти в Сапарева баня и е паметник на културата от национално значение. Храмът е изцяло реконструиран, подобрено е и прилежащото му дворно пространство. Кметът поясни, че ремонтните дейности са извършени по Програмата за развитие на селските райони, а бенефициент е храмът „Св. Четиридесет мъченици“ – гр. Сапарева баня.", "date": "2019.05.19", "title": "Европейски избори 2019: Лиляна Павлова, ГЕРБ: Необходими са съвместни действия на ниво ЕС за устойчивост на културното наследство"}
{"url": "http://www.focus-news.net/news/2019/05/19/2659754/", "text": "На 17 и 18 май в Охрид се проведе четвъртото заседание на Съвместната македонско-гръцка  междудисциплинарна комисия по исторически, археологически и образователни въпроси, създадена в съответствие с Преспанския договор, пише македонският вестник  Нова Македония“ . \r\nВ изявление след заседанието  се казва, че делегациите от македонската и гръцката страни в конструктивна и колегиална атмосфера са извършили подробна и всеобхватна ревизия на учебните програми, учебниците и учебните помагала по история, които се използват и в двете страни. \r\n„Горепосоченият материал трябва да бъде освободен възможно най-скоро от всички иредентистки и ревизионистки препратки. Въз основа на споразумението от Преспа и в съответствие с целите и принципите на ЮНЕСКО и Съвета на Европа беше приета методологията, описана в заключителните разпоредби за преразглеждане на учебните програми и учебниците. Двете делегации се договориха да насърчат включването на повече съдържание в областта на културата и изкуствата в образованието, за да се изгради положителен образ за другата страна“,  се казва в изявлението. \r\nВ същото време по време на срещата бе постигнато съгласие относно сроковете за прилагане на констатациите на Съвместната междудисциплинарна комисия по исторически, археологически и образователни въпроси и предоставяне на съответните препоръки на Съвета за сътрудничество.  Юлиян Марков", "date": "2019.05.19", "title": "„Нова Македония“ (Македония): Македонско-гръцката комисия за учебниците се срещна в Охрид"}
{"url": "http://www.focus-news.net/news/2019/05/19/2659758/evropeyski-izbori-2019-dimitar-danchev-bsp-za-balgariya-evropa-mozhe-da-bade-spasena-kato-bade-promenenaodina.html", "text": "Най-важният въпрос, който поставят хората, е за смисъла на евроизборите. На тези избори има смисъл да се гласува, за да се промени, както България, така и Европа“. Това заяви кандидатът за евродепутат от „БСП за България“ Димитър Данчев на среща с жители на Приморско, съобщиха от пресцентъра на  БСП . По неговите думи в хората се е натрупало голямо недоверие към Европа - че тя може да промени нещо в страната ни. „Европа може да бъде спасена, като бъде променена“, подчерта той. Според кандидата за евродепутат, за да останат младите хора в България, ние трябва да използваме максимално това, което получаваме по линия на ЕС - тези пари, които идват, да стигат до младите, до обикновения предприемач и до малкия бизнес.  \r\nДимитър Данчев коментира, че на всички срещи в цялата страна хората поставят въпроси основно по вътрешнополитически теми. „За българите най-важни са доходите, здравеопазването, образованието, намирането на нормална работа, тъй като голяма част от хората в България живеят изключително бедно. Тези теми са и европейски“, каза той. \r\nПо време на среща с жители на Царево Данчев посочи, че Европа може да помогне за подобряване на жизнения стандарт в страната и повишаването на доходите. Според него,  ако се обединим около определянето на един стандарт за минималната работна заплата и пенсия, ако целим привличането на повече инвестиции в България, създаването на повече работни места, това може да се случи. „За създаването на нови работни места са нужни целенасочени инвестиции. Необходима е активна роля на държавата в този процес, както и активна роля на представителите ни в ЕП при определяне на бюджета и разпределение на средствата за преодоляване на дълбоките неравенства“, посочи още кандидатът за евродепутат.", "date": "2019.05.19", "title": "Европейски избори 2019: Димитър Данчев, „БСП за България“: Европа може да бъде спасена, като бъде промененаодина"}
{"url": "http://www.focus-news.net/news/2019/05/19/2659756/pazardzhik-ostavat-v-sila-ogranicheniyata-v-rayona-na-paten-vazel-pazardzhik-na-magistrala-trakiya.html", "text": "Движението в участъка от  88 до 89 км  на автомагистрала „Тракия“, в района на пътен възел „Пазарджик“, се осъществява двупосочно в една лента в платното посока София, поради ремонтни дейности на платното посока Бургас. Това съобщи за  Радио „Фокус“ – Пазарджик  дежурният в Областно пътно управление – Пазарджик. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка.  \r\nВаня НИКОЛОВА", "date": "2019.05.19", "title": "Пазарджик: Остават в сила ограниченията в района на пътен възел „Пазарджик“ на магистрала „Тракия“"}
{"url": "http://www.focus-news.net/news/2019/05/19/2659757/silistra-dvama-mazhe-na-sredna-vazrast-sa-zaginali-v-svinekompleks-kray-selo-popina.html", "text": "Двама мъже на средна възраст са загинали в свинекомплекс край село Попина. Това съобщиха за  Агенция „Фокус“  от пресцентъра на  МВР . Те пропаднали в септична яма, където се задушили от отровните газове. Пожарната се е включила с два противопожарни автомобила за изваждане на телата на загиналите. В момента инспекцията по труда проверява инцидента.  \r\nДаяна ДЮЛГЕРОВА", "date": "2019.05.19", "title": "Силистра: Двама мъже на средна възраст са загинали в свинекомплекс край село Попина"}
{"url": "http://www.focus-news.net/news/2019/05/19/2659755/potrebitelskiyat-savet-na-chez-obsadi-strategiyata-na-kompaniyata-za-kibersigurnost-spetsialno-zveno-se-grizhi-za-zashtita-na-informatsiyata.html", "text": "Специална структура се грижи за информационната и киберсигурността в групата от компании на ЧЕЗ в България. Основната задача на екипа по киберсигурност е да гарантира, че мрежовата инфраструктура и информацията на дружествата от групата са защитени в съответствие с изискванията на националното и европейско законодателство чрез прилагане на доказано ефективни технически и организационни решения в областта на киберсигурността. Това съобщиха от пресцентъра на  ЧЕЗ . \r\n„Глобалната мрежа и взаимосвързаните информационни и комуникационни технологии са станали основни компоненти на съвременния живот, донесли са много нови възможности за човечеството, отворили са нови сфери на бизнес, променили са както трудовия, така и личния ни живот. Това ново пространство за онлайн комуникации, обаче, далеч не е анонимно и в никакъв случай не е безопасно. Защитата на ЧЕЗ в киберпространството е изградена от три компонента: правила и процедури; технологии и хора“, разказа Петко Марков, мениджър  информационни технологии и киберсигурност в ЧЕЗ ИКТ България,  на заседание на Потребителския съвет към ЧЕЗ България. \r\nС цел да се гарантира сигурността на мрежите и информацията всички служители на ЧЕЗ преминават през специално обучение по киберсигурност, в което се съдържат конкретни съвети и правила за повишаване на безопасността. Основните акценти от програмата бяха обсъдени с потребителските организации, които членуват в Потребителския съвет. \r\nПотребителският съвет към ЧЕЗ в България създаден през 2013 г. като консултативен орган, който да анализира и разглежда практиките, касаещи крайните битови клиенти на електроенергия пазар. Негови членове са най-големите потребителски организации – Комисията за защита на потребителите, Българска национална асоциация „Активни потребители“, Федерация на потребителите в България, Независим съюз на потребителите в България, Европейски потребителски център и Български потребителски център. В нея членуват експертни организации и представители на научните среди и по един представител на лицензираните компании на ЧЕЗ в България – ЧЕЗ Разпределение и ЧЕЗ Електро. \r\n-\tИзбирайте пароли дълги най-малко 8, препоръчително е те да бъдат 10 знака. \r\n-\tНе използвайте имена на близките си, дати на годишнини или обикновена комбинация от букви и числа, телефонни номера, прякори, дата на раждане, ЕГН и т.н.  \r\n-\tНе съобщавайте на никой паролата си. Не я изпращайте по имейл и не я записвайте на лист, оставен до компютъра или залепен на монитора! \r\n-\tЗа различните програми и сайтове използвайте различни пароли, за да защитите другите си профили, ако една парола е открадната. \r\n-\tДобра идея е, когато създавате парола да използвате както главни, така и малки букви, да включите няколко цифри и също символи, когато системата, в която се регистрирате го позволява (символи като . , / ? ! # @ $ % ^ & * - + ; ” и т.н.). \r\n-\tНикога не използвайте парола, която е същата, като потребителското име (username). \r\n-\tЗаразени (с вирус) програми често се разпространяват като нежелана поща. \r\n-\tАко не знаете от кого е емайлът, никога не сваляйте приложение и не кликвайте върху линкове. \r\n-\tСпециално внимание обръщайте на имейли, в които изпращач изисква да се регистрирате на някоя уеб страница и да актуализирате информация, напр. относно вашия профил. Не изтегляйте и не инсталирайте от интернет софтуер от неизвестен произход. \r\n-\tНе слагайте в електронните писма поверителна/чувствителна информация, като напр. име за влизане или парола до системата. Електронната поща може да бъде прихваната/хакната от недоброжелател.", "date": "2019.05.19", "title": "Потребителският съвет на ЧЕЗ обсъди стратегията на компанията за киберсигурност, специално звено се грижи за защита на информацията"}
{"url": "http://www.focus-news.net/news/2019/05/19/2659735/gazeta-express-dnes-se-provezhdat-mestni-izbori-v-severno-kosovo.html", "text": "Днес се провеждат извънредни местни избори в четирите северни общини в Косово, където ще гласуват 57 983 избиратели в 87 избирателни секции, или 970 избиратели повече в сравнение с местните избори на 22 октомври 2017 година, пише електронното издание на косовския вестник  Gazeta Express .  \r\nИзвънредни избори се провеждат в Лепосавич, Зубин Поток, Звечан и Северна Митровица, след оставката на кметовете там, избрани от най-голямата партия на сърбите в Косово – „Сръбска листа“, подадена след налагането на стопроцентови мита върху продуктите с произход от Сърбия и Босна и Херцеговина. \r\nЗа изборите на север се състезават 12 кандидати от две албански партии -Демократическата партия на Косово и движението \"Самоопределение\" и „Сръбска листа“. \r\nЦентралната избирателна комисия в тези четири общини е ангажирала около 670 членове на секционни избирателни комисии. Регистрирани са около 500 наблюдатели, акредитирани от ЦИК, които ще могат да следят гласуването. Тези наблюдатели представляват две политически партии, две международни мисии, две служби за връзка, 12 посолства, две международни неправителствени организации, четири местни неправителствени организации и 16 медии.  Юлиян Марков", "date": "2019.05.19", "title": "Gazeta Express: Днес се провеждат местни избори в Северно Косово"}
{"url": "http://www.focus-news.net/news/2019/05/19/2659761/veliko-tarnovo-s-28-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 28 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 508 см, а температурата на водата - 16.2 градуса.  \r\nПо поречието на Дунав ще бъде предимно слънчево. Ще духа до умерен югоизточен вятър. Температурите ще продължат да се повишават и максималните ще бъдат между 25° и 30°, в Свищов – 28°.", "date": "2019.05.19", "title": "Велико Търново: С 28 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/05/19/2659766/anadolu-agency-turtsiya-prizova-za-vdigane-na-embargoto-sreshtu-kuba.html", "text": "По време на двудневното си официално посещение в Куба турският външен министър Мевлут Чавушоглу заяви, че неговата страна ще продължи да подкрепя прекратяването на санкциите и ембаргото върху латиноамериканската нация, предава  Anadolu Agency \r\nТой заяви това  след срещата му с кубинския президент Мигел Диаз-Канел в столицата Хавана. \r\nЧавушоглу се срещна и с кубинския си колега Бруно Родригес Паррила, с когото обсъдиха пътя за подобряване на двустранните отношения. Регионалните въпроси, включително продължаващата регионална политическа криза във Венецуела, също бяха включени в дневния ред. \r\n\"Турски инвестиции в Куба нарастват. Ще се развият отношения в селското стопанство, строителството, инфраструктурата, енергетиката, здравеопазването и туризма,“ заяви в социалната мрежа „Туитър“ турският външен министър. \r\nЧашуоглу заяви, че турският парламент ще бъде наблюдател в Латиноамериканския парламент (Parlatino), регионална постоянна организация след среща с председателя на кубинския парламент Естебан Ласо Ернандес. \r\nПо отношение на двустранната търговия той спомена, че полетите на \"Турски авиолинии\" до Куба са от голяма полза за двустранните търговските отношения.  Юлиян Марков", "date": "2019.05.19", "title": "Аnadolu Agency: Турция призова за вдигане на ембаргото срещу Куба"}
{"url": "http://www.focus-news.net/news/2019/05/19/2659760/tass-saakashvili-prizova-zelenski-da-zabravi-za-pregovori-s-rusiya.html", "text": "Бившият президент на Грузия Михаил Саакашвили призова новоизбрания украински президент Владимир Зеленски в Украйна да забрави за двустранните преговори с Русия пред украинския телевизионен канал „Наш“, цитира думите му  TACC . \r\n\"Всеки флирт и двустранни преговори с Москва няма да донесат нищо, защото Москва не може да преговаря\", каза Саакашвили.   \r\nСаакашвили смята, че Зеленски трябва да бъде предпазлив от опит за отмъщение от страна на Петро Порошенко, така че той трябва да се бори с предшественика си. Както отбеляза Саакашвили, Порошенко, преди да се оттегли от длъжност, поставя своите хора навсякъде, където може. \"Например, те отстраниха председателя на Конституционния съд с измислена причини, за да поставят лоялен човек на Порошенко - всичко това е предназначено за отмъщение след няколко месеца\", смята бившият президент на Грузия. \r\nСаакашвили нарече Украйна \"сенчеста\" държава, където решенията се вземат \"зад кулисите\". \"Ако Зеленски бъде вкаран зад кулисите, тогава съдбата му ще бъде по-лоша от тази на бившия президент на Украйна Виктор Юшченко\", смята Саакашвили.  Юлиян Марков", "date": "2019.05.19", "title": "ТАСС: Саакашвили призова Зеленски да забрави за преговори с Русия"}
{"url": "http://www.focus-news.net/news/2019/05/19/2659762/premierat-boyko-borisov-shte-se-sreshtne-s-ministara-na-vanshnite-raboti-na-germaniya-hayko-maas.html", "text": "Министър-председателят Бойко Борисов ще се срещне с министъра на външните работи на Германия Хайко Маас. Това съобщиха от  правителствената информационна служба . \r\nАкцент в разговора между премиера Бойко Борисов и министър Хайко Маас ще бъде политическото и икономическото сътрудничество между България и Германия, както и въпроси от дневния ред на Европейския съюз (ЕС), сред които запазването на стабилността в региона на Западните Балкани и опазването на сигурността на външната граница на ЕС.   \r\nМинистърът на външните работи на Германия Хайко Маас е на официално посещение в София по покана на вицепремиера и министъра на външните работи на България Екатерина Захариева.", "date": "2019.05.19", "title": "Премиерът Бойко Борисов ще се срещне с министъра на външните работи на Германия Хайко Маас"}
{"url": "http://www.focus-news.net/news/2019/05/19/2659763/prezidentat-rumen-radev-avtentichniyat-i-traen-uspeh-iziskva-visoka-lichna-motivatsiya-i-palna-otdadenost-i-distsiplina.html", "text": "Автентичният и траен успех изисква висока лична мотивация и пълна отдаденост и дисциплина. Това каза президентът Румен Радев по време на официалната церемония по дипломирането на 25-ия випуск на Американския университет в Благоевград, предаде репортер на  Радио „Фокус“ – Пирин . Той благодари на ръководството на висшето учебно заведени за поканата да сподели един от най-тържествените и запомнящи се мигове в израстването на младите хора като личности - просветени, отдадени и вдъхновени за успех. „Днешната церемония е вълнуващ празник, заслужено признание не само за студентите от 25-тия випуск, но и за преподавателите и ръководството на авторитетния Американски университет в България. Вашите ежедневни усилия за качествено образование и перспективни умения, посветени на бъдещето на нашите млади хора ще дават своя резултат години напред. Радвам се, че млади хора от десетки държави избраха за свое семейство Американския университет в Благоевград и приеха красивия град за свой втори дом. Те ще бъдат пример за своето и следващите поколения, че автентичният и траен успех изисква висока лична мотивация и пълна отдаденост и дисциплина“, каза Румен Радев. Той добави, че подкрепата, която абсолвентите получават от своите преподаватели, семейства и местна общност е много важна. „В днешния тържествен ден искам да поздравя ръководството и преподавателите за високия стандарт на академично образование, който неотклонно отстоявате. Поздравявам и младите хора, които днес празнуват завършването на своето успешно обучение“, заяви още Радев.  \r\nДенис НИКИФОРОВ", "date": "2019.05.19", "title": "Президентът Румен Радев: Автентичният и траен успех изисква висока лична мотивация и пълна отдаденост и дисциплина"}
{"url": "http://www.focus-news.net/news/2019/05/19/2659767/varna-s-maraton-ot-kontserti-shte-bade-otbelyazana-15-ata-godishnina-ot-obyavyavaneto-na-aksakovo-za-grad-ot-20-do-22-may.html", "text": "С безплатни концерти на открито, в три поредни дни – от 20 до 22 май, ще бъде отбелязана 15-ата годишнина от обявяването на Аксаково за град. Това съобщиха за  Радио „Фокус“ – Варна  от Общината. „Маратонът“ от културни прояви започва утре – 20 май с фолклорна вечер от 18.30 часа. В центъра на града ще се изявят танцьорите – домакини от формациите „Аксаково“ и „Изворче“, както и танцовите състави „Дервентче“ – от село Изворско, „Детелина“ – от град Игнатиево, „Слънце“ – от град Суворово. За настроението на публиката ще се погрижат още танцовите школи от Варна – „Каракашеви“ и „Колеви“, както Фолклорна формация „Настроение“ от Аксаково, Танцовият състав при ОУ „Иван Вазов“ в село Любен Каравелово, както и Клуб по народни танци  „Настроение“ от Варна.  \r\nВтората празнична вечер – на 21 май е посветена на модерен балет, поп и джаз пеене. На сцената ще излязат Танцова работилница – Варна, Роберта балет, Балет „Монт“ от село Тополи, вокалните ансамбли „Звездни струни“ и „Сребърни звънчета“. Свои изпълнения ще представи и Йоана Йорданова – солист от град Аксаково.  \r\nВ третия ден от празничния маратон, отново от 18.30 часа, в града ще се състои фолклорна вечер, но с участието на певци и музиканти. Пред публиката ще се представят аксаковските певчески групи „Гласовете на Аксаково“ и „Тракийка“, както и състав към Центъра за подкрепа на личностното развитие. Останалите участници са формациите „Тракия“, „Зорница“, „Звъника“, „Пирински напеви“, „Крумовски славеи“, „Судовици“, Народен оркестър – град Суворово, Оркестър „Тертиплии“ и певците Галина Горанова, Деница Димитрова, Симона Бонева, Сандра Генова, Преслава Миткова, Ралица Генчева, Теодора Славова, Мария Иванова Величка Златева, Петя Панева и Христо Петров. \r\nДиана СТОЕВА", "date": "2019.05.19", "title": "Варна: С „маратон“ от концерти ще бъде отбелязана 15-ата годишнина от обявяването на Аксаково за град от 20 до 22 май"}
{"url": "http://www.focus-news.net/news/2019/05/19/2659765/ministar-temenuzhka-petkova-shte-poseti-aets-kozloduy-na-20-may.html", "text": "Министърът на енергетиката Теменужка Петкова ще посети атомната централа в Козлодуй на 20 май, понеделник, след 10.00 часа. Това съобщиха от пресцентъра на  министерството . На място тя ще се запознае с дейностите, свързани с плановия годишен ремонт на пети блок на АЕЦ „Козлодуй“. Ремонтната програма стартира на 1 май и включва техническо обслужване, както и презареждане на реактора със свежо ядрено гориво. В рамките на ремонта се предвижда и изпълнение на мерки, свързани с повишаване на топлинната мощност на съоръжението до 104%.", "date": "2019.05.19", "title": "Министър Теменужка Петкова ще посети АЕЦ „Козлодуй“ на 20 май"}
{"url": "http://www.focus-news.net/news/2019/05/19/2659770/evropeyski-izbori-2019-denitsa-zlateva-bsp-shte-rabotim-za-namalyavane-na-neravenstvata-v-evropa-da-nyama-balgarski-grazhdani-pod-praga-na-bednostta.html", "text": "Вече 12 години сме част от Европейския съюз, а все още говорим за Европа като за нещо далечно и трудно постижимо. Но и няма как да е по друг начин, когато дори в самата България са налице толкова крещящи различия. Трудно намираш подходящи думи, с които да отговориш на хората в малките, почти забравени села, когато те питат защо в 21 век България изглежда по този начин.\" Това каза Деница Златева, заместник-председател на НС на БСП и кандидат за евродепутат от листата на \"БСП за България\", на срещи с жители общините Бяла, Долни чифлик и Аврен във Варненска област, съобщиха от пресцентъра на  партията . \"Иска ми се премиерът и министрите от кабинета му да отговорят очи в очи на хората, които ни питат - защо в България се пътува по пътища, които приличат на закърпен килим, защо трябва да пътуват повече от час, за да стигнат до болница или аптека, защо децата в малките населени места са лишени от възможностите, които имат връстниците им в по-големите градове\", коментира още Златева.  \r\n\"С щедра ръка премиерът раздава милиарди всяка година, извън закона за държавния бюджет, а същевременно управляващите твърдят, че няма пари за актуализация на пенсиите или за увеличение на парите за майчинство. За разлика от асфалта, от пенсиите и детските надбавки не могат да се взимат рушвети и комисиони. Може би затова темата не им е толкова приоритетна\", коментира Златева.  \r\n\"Ние предлагаме промяна на този порочен модел. Да, ние знаем, че няма как отведнъж да изравним огромните разлики в доходите на България с тези в Люксембург, но можем да работим за намаляване на неравенствата на европейско ниво, за да гарантираме, че на нито един европейски гражданин няма да му се налага да живее под прага на бедността. Европейският съюз е създаден преди 62 години, за да гарантира мир и да сближи европейските народи. България е член вече 12 години, време е да се почувстваме горди и достойни европейци\", каза още тя. \r\nКандидатът за евродепутат от листата на \"БСП за България\" д-р Десислав Тасков отговори на критиките, че кампанията се фокусирала предимно върху проблеми от национално значение. „Ние сме пълноправни граждани на Европа и местните проблеми са и европейски“, отбеляза той. „Хубаво е да говорим за европейска здравноосигурителна карта и за единна европейска лекарствена политика, но същевременно не можем да подминаваме факта, че над 1 милион български граждани живеят под прага на бедността, те дори не живеят, а съществуват, оцеляват“, допълни д-р Тасков. „Българите са най-бедни в Европа, а същевременно плащат най-много за здравни услуги, това не може да продължава“, заяви той. \r\nНа срещите присъстваха и народният представител от Варна Иван Иванов и председателят на Областния съвет на БСП - Варна Цонко Цонев.", "date": "2019.05.19", "title": "Европейски избори 2019: Деница Златева, БСП: Ще работим за намаляване на неравенствата в Европа, да няма български граждани под прага на бедността"}
{"url": "http://www.focus-news.net/news/2019/05/19/2659768/reuters-sauditska-arabiya-iska-da-predotvrati-voyna-v-regiona.html", "text": "Саудитска Арабия заяви в неделя, че иска да предотврати войната в региона, но е готова да отговори с \"всички сили\" след атаките от миналата седмица върху саудитските петролни активи, заявявайки на Иран, че топката вече е в неговото поле. \r\nРияд обвини Техеран, че е наредил  удари във вторник върху две нефтени помпени станции в кралството, за които отговорност поеха йеменските хути, подкрепяни от Иран. Два дни по-рано четири кораба, включително два саудитски петролни танкера, бяха саботирани край бреговете на Обединените арабски емирства. \r\nИран отрече участието си в която и да е от тези операции, на фона на силно изострените отношения между Вашингтон и Ислямската република, заради санкциите и военното присъствие на САЩ в региона, което поражда опасения за потенциален конфликт между САЩ и Иран. \r\n\"Кралство Саудитска Арабия не иска война в региона, нито я търси\", заяви на пресконференция държавният министър по външните работи Адел ал Джубаир. \r\n\"Кралството ще направи всичко възможно, за да предотврати тази война и в същото време потвърждава, че в случай, че другата страна избере война, то ще реагира с цялата си сила и решителност, и ще защити себе си и своите интереси.\" \r\nКралят на Саудитска Арабия Салман в неделя покани лидерите от Персийския залив и арабските страни на спешна среща на високо равнище в Мека на 30 май, за да обсъдят последиците от нападенията.  \r\n\"Настоящите критични обстоятелства водят до единна позиция на арабските страни и страните от Залива по отношение на предизвикателствата и рисковете\", се казва в изявление на външното министерство на ОАЕ. \r\nСунитският съюзник на Саудитска Арабия, ОАЕ, не обвинява никого за саботажите на танкери, по които се води разследване. Никой не е поел отговорност, но два американски правителствени източника заявиха миналата седмица, че американски официални лица смятат, че Иран е насърчил хутите или базираните в Ирак шиитски милиции да я изпълнят.  Юлиян Марков", "date": "2019.05.19", "title": "Reuters: Саудитска Арабия иска да предотврати война в региона"}
{"url": "http://www.focus-news.net/news/2019/05/19/2659769/veliko-tarnovo-praznik-na-dripavata-banitsa-se-provede-v-selo-varbitsa.html", "text": "Над 200 баници, дело на майстори кулинари от цялата страна, показаха на празник на дрипавата баница във Върбица. Празникът се организира от Народно читалище (НЧ) „Градина-Върбица-1894” със съдействието на Община Горна Оряховица, съобщиха от  Общината . Освен домакините, в празника се включиха общо 22 състава от страната, които показаха своите кулинарни умения и участваха във фолклорната програма. „С този празник представяме уникалното многообразие от баници, както от региона, така и от цялата страна, а заедно с него и богатството на българския фолклор”, сподели секретарят на НЧ „Градина-Върбица-1894” Анелия Димитрова. \r\nНаред с традиционните баници със сирене, с лопуш, с локум, с тиква, със спанак, имаше още с шунка и кашкавал, с агнешко и спанак, със свинско и зелен лук, с риба, магданоз и маслини, щрудели, щирници, традиционни баници от различни краища на страната и пр. Самодейците от село Ганчовец, община Дряново представяха карамелена баница по английски, баница на ганчовските снахи и ганчовски тутманик. С тях се конкурираха самодейците от село Паламарца, община Попово, които пък бяха подредили кът с бабина баница, баница за кръстник, моминска баница, зелник. Те бяха и специалните гости на празника. Пет поколения самодейци – от 6 до 83 години, показаха на сцената, богатството на Капанския край. Солени и кексови мъфини и баница с маджун от захарна метла, показваха кулинарките от Стрелец. Традиционен банатски хляб – райдуш или пържена баничка пък демонстрираха самодейките от село Асеново, община Никопол. Те бяха направили и други вкусотии като мазница с трендафил и баница с чипровски оби или точени кори, печени върху стара домашна печка. \r\nОпашка от желаещи да опитат имаше и пред импровизирания готварски кът на самодейките от Козаревец, които и тази година приготвиха традиционни за селото мекици. Освен тях показаха още и баници с тахан халва, с праз и гъби, с агнешко със спанак, със свинско и зелен лук, зелник с праз и сирене, касапско руло. Гостите от дряновското село Гостилица пък, наред с традиционните баници, показаха баница с гъби и топено сирене и европейска баница с броколи и пиле. С усукана по килифарски баница и вита баница с тиквички, почерпиха гостите от Килифарево. Кулинарни умения демонстрираха още самодейките от Първомайци, Правда, Сушица, Бряговица, Царски извор и др. Домакините от Върбица пък мериха сили с кулинарите от още две Върбици – от областите Плевен и Хасково. \r\nГолям интерес имаше и пред специално подредения домашен кът на домакините от Върбица, където 73-годишната баба Стефка предаваше своите умения на 11-гадишната Белослава, която майсторски точеше кори за диплена и вита баници. Сред участниците тази година бе единственият мъж, който гордо представяше своите две баници – с риба и на сач. И докато на сцената се изявяваха самодейците, компетентно жури оценявяше най-добрите майстори-кулинари, което по-късно раздаде награди в 22 категории. Имаше и състезания по надяждане с баница, което спечели 14-годишната Памела Апостолова от село Чомаковци и по надпиване с айрян, където най-бърз бе 12-годишният Юри Великов от село Гостилица.", "date": "2019.05.19", "title": "Велико Търново: Празник на дрипавата баница се проведе в село Върбица"}
{"url": "http://www.focus-news.net/news/2019/05/19/2659772/aktsenti-v-predavaneto-chudesata-na-severozapada.html", "text": "В предаването  „Чудесата на Северозапада“ , издание на  Радио „Фокус“ , всяка седмица  ви представяме личности, борили се за освобождението, културното и духовното въздигане на този край. Ще ви разкажем за Елисавета Багряна, която през военната 1915 година отива като учителка във Враца. Весела Пелова от Държавен архив Враца разказва за този период от живота на голямата българска поетеса.  \r\nШест метеорита са паднали за 300 години в България. На 1 юни 1874 г. пада известният в науката Белоградчишки метеорит. Повече за него ще чуете в нашата рубрика „Забравена история“.  \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край и допринасящи с делата си за неговия просперитет и за развитието му. Със съдействието на Видинската митрополия и Държавният архив във Видин проф. Иванка Гергова представи книгата си „Дебърски майстори във Видинската епархия“. За видинските църкви, построени и изографисани от майстори от Дебърско, разказва проф. Гергова.  Предаването „Чудесата на Северозапада“ се излъчва от 13.00 до 14.00 часа всяка неделя.", "date": "2019.05.19", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/05/19/2659774/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщиха за  Радио „Фокус“ – Бургас  дежурният на пункта. Няма големи колони на вход и изход за леки и товарни автомобили на пунктовете на българо-турската граница. Преминава се без забавяне. \r\nМария КУРТЕВА", "date": "2019.05.19", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/05/19/2659776/tass-zapochna-nay-golyamoto-uchenie-na-nato-po-komunikatsii-i-informatika-v-rumaniya.html", "text": "Най-голямото комуникационно и информатично учение на НАТО \"Устойчив Кобалт\" 2019 започна в неделя в Румънския център за стратегически комуникации и информатика в Отопени, съобщиха от румънското Министерството на отбраната, цитирани от  TACC . \r\n\"Целта на учението, в което участват повече от 1 200 румънски и чуждестранни военнослужещи от 35 структури на НАТО в областта на комуникационните и информационни системи  за изпробване и затвърждаване на оперативната съвместимост на системата C4ISR, ”съобщиха от  румънското министерство. \r\nУчението е планирано от Съвместното командване на силите на НАТО в Европа и е координирано от командира на Групата за комуникационни системи и информационни системи на НАТО, генерал-майор Волфганг Ренер. \r\n\"Задачата на учението е съвместна подготовка за предоставяне на международна подкрепа за операциите на НАТО и прилагане на стандартните процедури, необходими за постигане на взаимна съвместимост на човешките и техническите ресурси\", се казва в доклада. \r\nУчението по комуникации и информатика ще приключи на 2 юни.  Юлиян Марков", "date": "2019.05.19", "title": "ТАСС: Започна най-голямото учение на НАТО по комуникации и информатика в Румъния"}
{"url": "http://www.focus-news.net/news/2019/05/19/2659777/blagoevgrad-izlozhbata-zhivi-tropicheski-peperudi-shte-bade-predstavena-v-regionalniya-istoricheski-muzey-na-20-may.html", "text": "Изложбата „Живи тропически пеперуди“ ще бъде представена в Регионален исторически музей – Благоевград на 20 май. Това съобщи за  Радио „Фокус“ – Пирин  д-р Кирил Алексиев, директор на музея. По думите му експозицията ще бъде официално открита в 17.00 часа.  \r\n„От 20 май до 20 юни посетителите на музея ще имат невероятната възможност да се насладят на едни от най-красивите и атрактивни насекоми на Земята“, каза още д-р Алексиев. Той добави, че Благоевград е третият град в страната, в който се реализира такава изложба. Д-р Алексиев отбеляза, че в специално създадена зала ще летят над 100 пеперуди, сред които и най-голямата в света – пеперудата Атлас. \r\nЛивия НИНОВА", "date": "2019.05.19", "title": "Благоевград: Изложбата „Живи тропически пеперуди“ ще бъде представена в Регионалния исторически музей на 20 май"}
{"url": "http://www.focus-news.net/news/2019/05/19/2659779/pregled-na-mezhdunarodnite-novini-do-13-chasa-agentsiya-fokus.html", "text": "Представителят на Холандия Дънкан Лоурънс с песента Arcade спечели конкурса Евровизия през 2019 година, който се проведе в Тел Авив, предава  TACC . \r\nВторото място заема участникът от Италия Махмуд. Руският участник Сергей Лазарев заема третото място по резултати от гласуването на телевизионни зрители и професионално жури. Дънкан Лорънс бе безспорен фаворит на букмейкърите по време на състезанието. Те оцениха вероятността за победата над 40%. Така букмейкърите познаха резултата от \"Евровизия\" за първи път от четири години. \r\nИзпълнителят представи песента без специални ефекти, седнал на роял. \r\nВъв финалите на състезанието участваха представители на 26 страни \r\nЛорънс печели шоу за таланти още на 16-годишна възраст, а песента му е вдъхновена от историята на любим човек, който е починал в ранна възраст. \r\nХоландия печели конкурса на Евровизия за пети път и за първи път от 44 години. \r\n*** Днес се провеждат извънредни местни избори в четирите северни общини в Косово, където ще гласуват 57 983 избиратели в 87 избирателни секции, или 970 избиратели повече в сравнение с местните избори на 22 октомври 2017 година, пише електронното издание на косовския вестник  Gazeta Express .  \r\nИзвънредни избори се провеждат в Лепосавич, Зубин Поток, Звечан и Северна Митровица, след оставката на кметовете там, избрани от най-голямата партия на сърбите в Косово – „Сръбска листа“, подадена след налагането на стопроцентови мита върху продуктите с произход от Сърбия и Босна и Херцеговина. \r\nЗа изборите на север се състезават 12 кандидати от две албански партии -Демократическата партия на Косово и движението \"Самоопределение\" и „Сръбска листа“. \r\nЦентралната избирателна комисия в тези четири общини е ангажирала около 670 членове на секционни избирателни комисии. Регистрирани са около 500 наблюдатели, акредитирани от ЦИК, които ще могат да следят гласуването. Тези наблюдатели представляват две политически партии, две международни мисии, две служби за връзка, 12 посолства, две международни неправителствени организации, четири местни неправителствени организации и 16 медии. \r\n*** Иран не иска война, но не се бои от военните действия, заяви  командира на Иранския ислямски революционен гвардейски корпус, бригаден генерал Хосейн Салами по телевизионния канал Al Jazeera, цитиран от  TACC . \r\n\"Иран не търси война, но и не се страхува ,\" каза иранският генерал. \"Разликата между нас иранците и тях американците е, че те нямат желание да воюват, те се страхуват от война\", добави той. \r\nПреди няколко дни Салами заяви, че Техеран е на ръба на пълномащабна конфронтация с врага. По-късно той посочи, че Иран ще удари САЩ с \"удар по главата\", ако Вашингтон предприеме военни действия срещу Техеран. \r\nМиналия четвъртък американският президент Доналд Тръмп изрази надежда, че конфликтът между САЩ и Иран няма да се превърне във война.  \r\n*** На 17 и 18 май в Охрид се проведе четвъртото заседание на Съвместната македонско-гръцка  междудисциплинарна комисия по исторически, археологически и образователни въпроси, създадена в съответствие с Преспанския договор, пише македонският вестник  Нова Македония“ . \r\nВ изявление след заседанието  се казва, че делегациите от македонската и гръцката страни в конструктивна и колегиална атмосфера са извършили подробна и всеобхватна ревизия на учебните програми, учебниците и учебните помагала по история, които се използват и в двете страни. \r\n„Горепосоченият материал трябва да бъде освободен възможно най-скоро от всички иредентистки и ревизионистки препратки. Въз основа на споразумението от Преспа и в съответствие с целите и принципите на ЮНЕСКО и Съвета на Европа беше приета методологията, описана в заключителните разпоредби за преразглеждане на учебните програми и учебниците. Двете делегации се договориха да насърчат включването на повече съдържание в областта на културата и изкуствата в образованието, за да се изгради положителен образ за другата страна“,  се казва в изявлението. \r\nВ същото време по време на срещата бе постигнато съгласие относно сроковете за прилагане на констатациите на Съвместната междудисциплинарна комисия по исторически, археологически и образователни въпроси и предоставяне на съответните препоръки на Съвета за сътрудничество. \r\n*** Гражданите на четирите общини в северната част на Косово, където живее преобладаващото сръбско население, избират кметове, засега процесът протича нормално, пише македонската редакция на  Радио „Свободна Европа“ . \r\nЦентралната избирателна комисия обяви, че всички избирателни секции са отворени навреме. На първата пресконференция ЦИК информира, че процесът протича нормално. \r\nГоворител на Централната избирателна комисия на Косово (ЦИК) Валмир Елези заяви, че досега не са констатирани нередности. \r\n\"Според информацията, получена от ЦИК, бюлетините и всички други избирателни материали са разпределени по планираната процедура. Също така, всички избирателни секции са отворени в определеното време, в 7:00 часа сутринта (8:00 часа българско време)\", каза Елези. \r\nВ изборите в доминираните от сърби общини, Северна Митровица, Лепосавич, Зубин Поток и Звечани, участват най-голямата партия на косовските сърби – „Сръбска листа“ и управляващата Демократична партия на Косово и опозиционното Движение за самоопределение, които са албански партии. \r\nПрезидентът на Косово Хашим Тачи насрочи изборите в четирите общини в северната част на страната, след като кметовете подадоха оставка в отговор на недоволството от въвеждането на стопроцентни мита върху вноса на сръбски продукти. \r\n*** Най-голямото комуникационно и информатично учение на НАТО \"Устойчив Кобалт\" 2019 започна в неделя в Румънския център за стратегически комуникации и информатика в Отопени, съобщиха от румънското Министерството на отбраната, цитирани от  TACC . \r\n\"Целта на учението, в което участват повече от 1 200 румънски и чуждестранни военнослужещи от 35 структури на НАТО в областта на комуникационните и информационни системи  за изпробване и затвърждаване на оперативната съвместимост на системата C4ISR, ”съобщиха от  румънското министерство. \r\nУчението е планирано от Съвместното командване на силите на НАТО в Европа и е координирано от командира на Групата за комуникационни системи и информационни системи на НАТО, генерал-майор Волфганг Ренер. \r\n\"Задачата на учението е съвместна подготовка за предоставяне на международна подкрепа за операциите на НАТО и прилагане на стандартните процедури, необходими за постигане на взаимна съвместимост на човешките и техническите ресурси\", се казва в доклада. \r\nУчението по комуникации и информатика ще приключи на 2 юни.", "date": "2019.05.19", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/05/19/2659764/yambol-stotitsi-posetiteli-izpalniha-muzeite-v-grada-i-se-vklyuchiha-v-obshtata-interaktivna-igra-vlez-v-istoriyata.html", "text": "Стотици посетители изпълниха залите на музеите и галерията в Ямбол, включвайки се в инициативите, организирани в Европейската нощ на музеите. Това съобщиха от пресцентъра на  Общината . За трета поредна година събитието провокира с обща интерактивна игра, наречена „Влез в историята“, каквото е и едноименното мото на града като дестинация за културно-историческа туризъм. Това е уникална ямболска инициатива, обединяваща всички музеи и галерии в града, подчерта кметът Георги Славов по време на заключителната фаза на играта в Безистена, където бяха изтеглени и печелившите участници в томболата с награди. Голямата награда тази година – електронна книга отиде при Габриела Енчева. Всеки от културите институти предостави свои отделни награди като поощрение за участниците, събрали печати от всички музеи. На церемонията в Културно-информационен център Безистен прозвучаха химна на Европа – Одата на радостта и „Върви народе възродени“, изпълнен на крака от всички в залата. Оригиналният текст на Стоян Михайловски бе раздаден на всички участници в играта. \r\nПо-рано през деня всеки можеше да се включи в инициативите на Художествена галерия „Жорж Папазов“, Регионалния исторически музей, Етнографския комплекс в кв. „Каргон“, Музея на бойната слава и Културно-информационен център „Безистен“ с Интерактивен музей. \r\nЗанимателната игра „Влез в историята“ има за цел да провокира интерес и опознаване на специфичните богатства на всеки културен институт в града и едновременно с това възприемането им като единен културен и туристически продукт.", "date": "2019.05.19", "title": "Ямбол: Стотици посетители изпълниха музеите в града и се включиха в общата интерактивна игра „Влез в историята“"}
{"url": "http://www.focus-news.net/news/2019/05/19/2659775/varna-22-pluvni-baseyna-sa-provereni-vav-vrazka-s-gotovnostta-za-letniya-turisticheski-sezon-v-grada-i-blizkite-kurorti.html", "text": "22 плувни басейна са били проверени във връзка с готовността за летния туристически сезон във Варна и близките курорти през изминалата седмица. Това съобщиха за  Радио „Фокус“ – Варна  от Регионалната здравна инспекция (РЗИ). В междуведомствената комисия са участвали представители на РЗИ, общинската администрация и Водно-спасителната служба към Българския Червен кръст. По време на проверките не са констатирани нарушения.  \r\nДо 30 април тази година концесионерите и наемателите на басейни и плажове във Варна трябваше да подадат заявления за разкриване на обектите. Разрешенията за ползване на морски плажове и басейни, издадени за 2019 година, са валидни до 31 октомври. За басейните за целогодишно ползване разрешителните важат в рамките на една година.  \r\nСъс заповед от 29 март през тази година сред разрешените и подходящи за къпане и плуване водни площи на територията на Варна са плажовете: „Панорама-север“, „Панорама-юг“, „Златни пясъци“, „Ривиера“, „Чайка-север“, Кабакум-север“, „Кабакум-север 2“, „Кабакум-централен“, „Кабакум-централен 2“, „Кабакум-юг“, „Кабакум-Бисер“, „Кабакум-Русалка“, „Слънчев ден“, „Сахара I“, „Св. Св. Константин и Елена“, „Св. Св. Константин и Елена – минерален басейн-север“, „Св. Св. Константин и Елена – минерален басейн-юг“, „Малък плаж – „Св. Св. Константин и Елена“, „Св. Илия“, „Св. Св. Константин и Елена – юг“, „Буните“, „Буните II“, „Рибарски“, „Варна – Централен“, „Варна – Централен-юг“ и „Аспарухово“. \r\nДиана СТОЕВА", "date": "2019.05.19", "title": "Варна: 22 плувни басейна са проверени във връзка с готовността за летния туристически сезон в града и близките курорти"}
{"url": "http://www.focus-news.net/news/2019/05/19/2659781/sofiya-stroitelnite-ogradi-na-pl-slaveykov-se-premahvat-zaradi-po-lesen-dostap-na-peshehodtsite.html", "text": "Строителните огради на пл. „Славейков“ в София, чието обновяване е част от реновирането на зона 2 в централната градска част, ще бъдат премахнати на 19 и 20 май, за да се улесни преминаването на пешеходците. Това съобщиха от пресцентъра на  Столична община . На площада, както и в цялата зона, продължават довършителни ремонтни работи и отстраняване на забележките на строителния надзор. По договор строителите трябва да са готови до края на месеца. \r\nПърво ще бъдат отстранени оградите в участъка от ул. „Раковски“ до средата на площада, а след това и тези от към ул. „Солунска“. Фонтанът на пл. „Славейков“ вече е открит и предстои да бъде пуснат в експлоатация, до седмици ще бъде монтирана пейката  „Славейкови“, както и още 15 пейки от лят камък, обединени в композиции от по 4, както и 10 от дърво в района на Столичната библиотека. Последните ще бъдат сложени, след като се възстанови фасадата на сградата на библиотеката.  \r\nНа площада има 15 перголи, под които ще бъде разположен книжният пазар на открито (с нов дизайн на местата за литература), ще има място и пространства за културни и градски събития. Осветлението също е ново и е в стил на Стара София.  \r\nПо ул. „Солунска“ вече са монтирани новите велостоянки и пейки.", "date": "2019.05.19", "title": "София: Строителните огради на пл. „Славейков“ се премахват заради по-лесен достъп на пешеходците"}
{"url": "http://www.focus-news.net/news/2019/05/19/2659780/gd-granichna-politsiya-trafikat-na-gkpp-kapitan-andreevo-e-intenziven-na-izhod-za-tovarni-a-na-gkpp-dunav-most-vidin-za-vsichki-avtomobili.html", "text": "Трафикът на ГКПП \"Капитан Андреево\" на българо-турската граница е интензивен на изход за товарни, а на ГКПП \"Дунав мост-Видин\" на българо-румънската - за всички автомобили, по данни към 13.00 часа. Това съобщиха от  ГД \"Гранична полиция\" . \r\nПреминаването през всички контролно-пропускателни пунктове на българо-сръбската, българо-македонската и българо-гръцката граница се осъществява нормално.", "date": "2019.05.19", "title": "ГД \"Гранична полиция\": Трафикът на ГКПП \"Капитан Андреево\" е интензивен на изход за товарни, а на ГКПП \"Дунав мост-Видин\" - за всички автомобили"}
{"url": "http://www.focus-news.net/news/2019/05/19/2659783/rumen-petkov-abv-knyaz-nikita-dmitrievich-lobanov-rostovski-e-edin-ot-golemite-dariteli-i-se-gordee-s-rodinata-si-balgariya.html", "text": "Княз Никита Дмитриевич Лобанов Ростовски е един от големите дарители и се гордее с родината си България. Това каза пред журналисти лидерът на АБВ Румен Петков във връзка с дарението на княз Никита Дмитриевич Лобанов Ростовски за Националния исторически музей, предаде репортер на  Агенция „Фокус“ . По думите му дарението на портрет на Стефан Стамболов и литографии, свързани с неговото убийство, е поредното на княз Никита Дмитриевич Лобанов Ростовски. Петков отчете, че предстои изключително важна годишнина – 140 години от установяване на дипломатическите отношение между България и Русия. „Неговият дядо като посланик на руския император в Константинопол е подписал Константинополския мирен договор. След това е бил външен министър на руската империя и е направил много за България. Княз Никита Лобанов Ростовски е един от големите дарители. Той е може би най-големия дарител на природонаучния музей. Дарил е уникални неща. Дарител е на националния исторически музей, на Плевенската Панорама. Това, което ме впечатлява е, че той го прави от вътрешна убеденост. Не го прави спекулативно. Беше в основата на организацията на една конференция за 140-годишнината от Константинополския мирен договор. Ние знаем малко за него. Русия също. Защо знаем малко, аз нямам обяснение, но това е договор, който в някаква степен преодолява несправедливите клаузи на Берлинския конгрес. В някаква степен възстановява Санстефанския мирен договор. Това са неща, за които можем да казваме благодаря. Той, родът му, начинът му на мислене заслужават благодарност, защото ние като България сме причинили на него и рода му недобри неща. Въпреки това той се гордее с родината си България“, допълни Петков.  \r\nДеница КИТАНОВА", "date": "2019.05.19", "title": "Румен Петков, АБВ: Княз Никита Дмитриевич Лобанов Ростовски е един от големите дарители и се гордее с родината си България"}
{"url": "http://www.focus-news.net/news/2019/05/19/2659778/knyaz-nikita-dmitrievich-lobanov-rostovski-dari-na-natsionalniya-istoricheski-muzey-portret-na-stefan-stambolov-i-dve-litografii-svarzani-s-nego.html", "text": "Княз Никита Дмитриевич Лобанов Ростовски дари на Националния исторически музей портрет на Стефан Стамболов и две литографии, свързани с него, предаде репортер на  Агенция „Фокус“ . Едната литография е от вестник „Le Petit Parisien“ от 28 юли 1895 г., а другата от „Le Petit Journal“. Те отразяват убийството на Стамболов. Дарението прие гл. ас. д-р Петранка Неделчева от Националния исторически музей. Пред журналисти княз Никита Дмитриевич Лобанов Ростовски коментира, че прави тези дарения, защото много често в България историята се забравя. „Например тази година честваме 140-годишнината от Освобождението на България. Княжество България се основа преди 140 години, защото беше подписан Константинополският мирен договор. Защо този договор ми е много важен, освен, че е важен за Бълагрия? Моят роднина го подписа от страната на Русия. Моят роднина по лична инициатива вкара тезиси на Берлинския договор, които дадоха възможност за основаване на княжество България. Тази тема в България е почти неизвестна“, коментира още Ростовски. Той разкритикува и изданията, излезли в България, които отричат ролята на Русия в освобождението на България. Князът обърна внимание на твърденията, че руските войски са освободили страната ни само защото са транзитирали към Константинопол. „Този транзит струва на Русия 140 хил. убити и 60 хил. ранени. Даже, ако е вярно това, което конюнктурният популярен журналист отразява за транзита – това е много голяма стойност за Русия“, допълни още Ростовски.  \r\nТова не е първото дарение на Никита Дмитриевич Лобанов Ростовски за български музеи. По повод 10 декември - Освобождението на Плевен княз Ростовски дари на Регионален военноисторически музей - Плевен корица от списание Le Petit Jiurnal от 1896 г.  Кой е княз Никита Дмитриевич Ростовски? (Справка на Агенция „Фокус“)   \r\nКняз Дмитриевич Лобанов Ростовски е колекционер, банкер и геолог по образование. Роден е в София на 6 януари 1935 г.  \r\nСредното си образование получава в България. Бил е шампион по плуване за младежи в дисциплините 100 и 200 метра. \r\nЗавършва Оксфордския университет, а след това геологическия факултет на Колумбийския университет в Ню Йорк.  \r\nОсвен роден в България княз Ростовски е свързан със страната ни и по още една причина. Той е потомък на княз Алексей Борисович Лобанов Ростовски, който като опитен дипломат включва три пункта от Санстефанския договор, който факт дава възможност 6 месеца по-късно за създаване на независимо Княжество България и първата българска Конституция. \r\nВ България този договор е известен като Цариградския договор. \r\nДеница КИТАНОВА", "date": "2019.05.19", "title": "Княз Никита Дмитриевич Лобанов Ростовски дари на Националния исторически музей портрет на Стефан Стамболов и две литографии, свързани с него"}
{"url": "http://www.focus-news.net/news/2019/05/19/2659786/kardzhali-kurs-po-tvorchesko-pisane-i-striyt-art-organizira-art-dvizhenie-krag-v-selo-dazhdovnitsa-ot-9-do-11-avgust.html", "text": "Курс по творческо писане и стрийт арт организира Арт движение „Кръг” в арт центъра на организацията в село Дъждовница от 9 до 11 август по повод Световния ден на младежта. Това съобщи за  Радио „Фокус”   Радост Николаева, основател и ръководител на движението. Курсът ще бъде осъществен с участието на ученици от Ардино и Кърджали, които са участвали в обявения от движение „Кръг” областен младежки конкурс под надслов „Напиши ми стих и вземи сърцето ми за спомен”. Конкурсът се осъществява с подкрепата на Министерството на културата. Написалите най-интересните текстове и представили ги визуално по зададената тема ученици са поканени да участват в центъра арт центъра в село Дъждовница от 9 до 11 август в 3-дневен курс по творческо писане и стрийт арт, който е посветен на Световния ден на младежта.  \r\nДарина ДЕЕНИЧИНА", "date": "2019.05.19", "title": "Кърджали: Курс по творческо писане и стрийт арт организира Арт движение „Кръг” в село Дъждовница от 9 до 11 август"}
{"url": "http://www.focus-news.net/news/2019/05/19/2659784/rzi-varna-vodata-v-dve-sela-v-oblastta-ne-se-preporachva-za-piene-i-prigotvyane-na-hrana-za-bremenni-zheni-karmachki-i-bebeta.html", "text": "Водата в две села във Варненска област не се препоръчва за пиене и приготвяне на храна за бременни жени, кърмачки и бебета след проверки на инспектори от Регионалната здравна инспекция (РЗИ). Това съобщиха за  Радио „Фокус“ – Варна  от РЗИ. Става въпрос за селата Попович и Бърдарево, които са били проверени в периода между 16 и 30 април. В първото населено място са били констатирани незначителни отклонения на нормата за остатъчен свободен хлор. В село Бърдарево е установено минимално превишение на нормата за колиформи.  \r\nВъв връзка с констатираните отклонения по изследваните химични (нитрати) и микробиологични показатели от местни обществени чешми, от РЗИ са връчили предписания до кметовете на съответните общини. Те имат ангажимент да поставят табели, че водата не се препоръчва за пиене и приготвяне на храна от уязвими групи от населението: бременни жени, кърмачки, кърмачета, хора със заболявания на храносмилателната система и панкреаса. През периода инспектори от здравната инспекция във Варна са извършили мониторинг за качеството на питейната вода в общо 14 населени места в областта.  \r\nПри анализа на острата заразна заболеваемост от РЗИ не са установили чревни заболявания, предавани по воден път. През изминалата седмица, във връзка с мониторинга на питейни води са анализирани три броя проби по показател естествен уран. Получените резултати не надвишават максималната параметрична стойност, определена съгласно изискванията на Наредба №9 за качеството на водата. \r\nДиана СТОЕВА", "date": "2019.05.19", "title": "РЗИ – Варна: Водата в две села в областта не се препоръчва за пиене и приготвяне на храна за бременни жени, кърмачки и бебета"}
{"url": "http://www.focus-news.net/news/2019/05/19/2659789/sport-guardiola-i-siti-prenapisaha-istoriyata.html", "text": "Манчестър Сити разбиха Уотфорд с 6:0 на \"Уембли\" и спечелиха ФА къп за шести път в историята си, изравнявайки се по трофеи в турнира с Нюкасъл и Блекбърн (б.р. -рекордьор е Арсенал с 13). По този начин небесносините записаха със златни букви името си в историята на английския футбол. Те се превърнаха в първия отбор, който записа домашен требъл, след като преди това грабнаха отличията от Висшата лига и Купата на лигата. Купите винаги са били част от великия план. Но намерението бе да се печели правилно и с ясна визия. По пътя имаше малки проблеми, най-вече дезориентиращи загуби в първата кампания на Пеп, но каталунецът отказа да се огъне. Две години по-късно английският футбол е в краката му. В този период гражданите спечелиха 5 от възможни 6 трофея на Острова. Подобна доми-нация е непозната за ерата на Висшата лига. Уотфорд пък за сефте стигна до финал във ФА къп от 35 години насам. Стършелите нямат голям трофей в своята витрина и ще продължат да се надяват. Те дадоха всичко от себе си, но имаше огромна пропаст в качеството на двата отбора. Гуардиола дори си позволи да остави Кун Агуеро на резервната скамейка, а това въобще не повлия на крайния резултат. Първите минути създадоха лъжливо впечатление, че това ще бъде равностоен сблъсък. В средата на първата част Сити откри и никога не погледна назад. Точен бе Давид Силва, който вкара първия си гол от декември насам. Удар на Стърлинг бе блокиран, но топката се върна в крилото, който пусна към испанеца, а той от воле прониза Гомес. В 38-ата минута всичко приключи. Бернардо Силва центрира към Жезус, който върна към Стърлинг. Националът на Трите лъва нямаше как да сбърка на празна врата - 2:0. Второто полувреме започна с отменен гол на Жезус, но точно след час игра Сити вкара трето попадение. Мълниеносна контра на гражданите бе завършена по най-добрия начин от Кевин де Бройне, който се бе появил в игра само 6 минути преди това. Не след дълго изигралият страхотен мач Жезус също записа името си сред голмайсторите, а до края на срещата Рахийм Стърлинг оформи своя хеттрик. Реалностите са, че успехът можеше да бъде много по-изразителен от това 6:0. Така Гуардиола грабна 27-ото отличие в 10-го-дишната си кариера като наставник. А триумфът на Сити ще бъде отпразнуван и в Уулвърхемптън, тъй като тимът се класира за Лига Европа. Седмото място на вълците във Висшата лига се оказа достатъчно за участие в турнирите на Стария континент за първи път от 1980-а. А за капак на всичко резултатът от \"Уембли\" ни гарантира ударно начало на следващия сезон - Сити и Ливърпул ще излязат в битка за трофея от Къ-мюнити шилд.", "date": "2019.05.19", "title": "Спорт: Гуардиола и Сити пренаписаха историята"}
{"url": "http://www.focus-news.net/news/2019/05/19/2659771/versiya-info-rusiya-evrosayuzat-predlaga-na-sarbiya-po-izgodno-satrudnichestvo-ot-rusiya.html", "text": "Правителствата на водещите европейски страни са готови да признаят границата между Сърбия и Косово при условия, които не могат да бъдат гарантирани на Белград от Русия. Това означава загуба на дългогодишен съюзник на Москва на Балканите, пише руското електронно издание  “Версия-инфо“ .  \r\nЛидерите на Франция и Германия заявиха, че са готови да приемат сръбската страна в преговорите за териториалното разграничаване и определянето на границата с Косово. Тези стъпки са насочени към намиране на нов модел на международни отношения на Балканите, в рамките на който е възможно да се решат трайни междуетнически конфликти на Балканите и накрая да се умиротвори този регион. \r\nТази политика се осъществява с напълно разбираеми цели за максимално успокояване на региона, за да се интегрират всяка една от нейните страни в Европейския съюз, където Словения и Хърватия се намират вече. За Сърбия се споменава дори една конкретна дата на присъединяване към Европейския съюз - 2025 г. До тази година всички проблеми на Сърбия трябва да бъдат разрешени в максимална степен, за да се гарантира, че балканската страна ще влезе възможно най-безпроблемно в ЕС. \r\nЕстествено, включването на Сърбия в Европейския съюз се дължи не само на факта, че Европейският съюз предлага на Сърбия по-изгодно сътрудничество от Русия. ЕС активно инвестира в сръбската икономика, опростявайки правилата за пребиваване на сръбски граждани на нейна територия. Фактически гражданите на Сърбия вече използват много разпоредби на Шенгенското споразумение за свободно движение в Европа. Всичко това подтиква сърбите да симпатизират на Европейския съюз, въпреки убеждението, че Русия е основният инвеститор на сръбската икономика и вековният съюзник на Сърбия. \r\nОбразът на Русия, като основен съюзник на Сърбия, не е изчезнал никъде от масовото съзнание на сръбския народ, но в същото време трябва ясно да се осъзнае, че Русия не е в състояние да осигури редовна икономическа помощ на Белград. Москва само понякога дава на Белград безвъзмезни заеми, които не пречат на сръбските власти да се подготвят за влизането на страната в ЕС. \r\nПротичащата в Сърбия братска раздяла е предизвикано не само от желанието за подобряване на социално-икономическата ситуация в страната, но и от факта, че Европейският съюз има реални механизми на влияние върху Косово и е в състояние да постигне демаркация на границите на двете държави при условия, които са благоприятни за Сърбия чрез прехвърляне на населените със сърби райони на Косово. Желанието на Франция и Германия за мир на Балканите се превръща от думи не само в заеми, но и в истински дела. Русия не може да си го позволи, което подтиква руските вековни съюзници към ЕС.   Юлиян Марков", "date": "2019.05.19", "title": "„Версия-инфо“ (Русия): Евросъюзът предлага на Сърбия по-изгодно сътрудничество от Русия"}
{"url": "http://www.focus-news.net/news/2019/05/19/2659773/rse-makedoniya-izborite-v-severno-kosovo-protichat-normalno.html", "text": "Гражданите на четирите общини в северната част на Косово, където живее преобладаващото сръбско население, избират кметове, засега процесът протича нормално, пише македонската редакция на  Радио „Свободна Европа“ . \r\nЦентралната избирателна комисия обяви, че всички избирателни секции са отворени навреме. На първата пресконференция ЦИК информира, че процесът протича нормално. \r\nГоворител на Централната избирателна комисия на Косово (ЦИК) Валмир Елези заяви, че досега не са констатирани нередности. \r\n\"Според информацията, получена от ЦИК, бюлетините и всички други избирателни материали са разпределени по планираната процедура. Също така, всички избирателни секции са отворени в определеното време, в 7:00 часа сутринта (8:00 часа българско време)\", каза Елези. \r\nВ изборите в доминираните от сърби общини, Северна Митровица, Лепосавич, Зубин Поток и Звечани, участват най-голямата партия на косовските сърби – „Сръбска листа“ и управляващата Демократична партия на Косово и опозиционното Движение за самоопределение, които са албански партии. \r\nПрезидентът на Косово Хашим Тачи насрочи изборите в четирите общини в северната част на страната, след като кметовете подадоха оставка в отговор на недоволството от въвеждането на стопроцентни мита върху вноса на сръбски продукти.  Юлиян Марков", "date": "2019.05.19", "title": "РСЕ (Македония): Изборите в Северно Косово протичат нормално"}
{"url": "http://www.focus-news.net/news/2019/05/19/2659787/evropeyski-izbori-2019-tomislav-donchev-gerb-dnes-tryabva-da-badem-po-dobri-otkolkoto-sme-bili-vchera.html", "text": "Днес трябва да бъдем по-добри, отколкото сме били вчера. Това каза заместник-министър председателят Томислав Дончев по време на основното предизборно събитие на ГЕРБ, предаде репортер на  Агенция „Фокус“ . \r\n„Първо бих искал да говоря за Европа“, посочи Дончев и обърна внимание, че е имало времена, в които е имало разруха и войни. „Сега е друго време. Сега е време да изграждаме, да надграждаме Европа, да я правим по-силна, да я правим по-сигурна. Освен благоденстваща, социална, аз искам Европа да бъде по-дръзка, да се мери във всичко с нашите глобални приятели. Недейте да слушате тези, които ни обясняват, че Европа е стара, и е загубила хъс. Докато Европа има дръзка цел, докато Европа се развива, тя е млада“, каза Дончев.  \r\n„Имаше времена не много отдавна, когато в България имаше разруха, когато не се създаваше нищо ново, а изграденото се разграбваше. Имаше времена на смут, на разкол. Надявам се тези времена да са минали отдавна. Сега е време да се гради и надгражда България. Като казвам да се гради нямам предвид само пътища, железници, училища, детски градини, паркове и лаборатории“, посочи още Дончев. Според него трябва да се фокусира гражданската енергия на едно място. „Не слушайте тези, които ни обясняват, че България би тръгнала по-бързо напред, като се движи назад. Едва ли някой тук се съмнява, че ние тук сме най-добрите, но имаме опит“, подчерта той.  \r\n„Имаме опит, имаме експертиза. Това не е достатъчно“, изтъкна той и подчерта, че е важно доверието. „Доверието е тази тънка нишка, която свързва гражданина и държавата, ако тя се скъса, не сме държавници, а самозванци. Днес трябва да бъдем по-добри, отколкото сме били вчера“, каза Дончев. \r\nДаяна ДЮЛГЕРОВА", "date": "2019.05.19", "title": "Европейски избори 2019: Томислав Дончев, ГЕРБ: Днес трябва да бъдем по-добри, отколкото сме били вчера"}
{"url": "http://www.focus-news.net/news/2019/05/19/2659782/prezidentat-rumen-radev-institutsiite-angazhirani-s-izbora-na-glaven-prokuror-tryabva-da-osaznavat-i-da-ne-zabravyat-visokata-obshtestvena-otgovornost.html", "text": "Институциите, които са ангажирани с избора на главен прокурор, трябва да осъзнават и да не забравят високата обществена отговорност. Това каза президентът Румен Радев по време на брифинг в Благоевград, предаде репортер на  Радио „Фокус“ – Пирин . Той отговори на въпроси, свързани с приключването на консултациите с представителите на съдебната власт относно избора на нов главен прокурор, оценката, очакванията и репликата на премиера, че не е работа на другите власти да коментират и да се бъркат в съдебната власт. „Мисля, че това е една изкуствена драма. Всички знаят много добре, че аз не каня магистрати вкъщи”, заяви президентът Радев. Той посочи, че не обсъжда личности и не настоява за имена, а за спазване на закона. „Затова мисля, че тези консултации отговарят на обществените очаквания за ясни критерии, мотивирани предложения и прозрачни процедури за избора на нов главен прокурор, защото обществото ни очаква справедливост, а очаква реална борба с корупцията”, допълни президентът Румен Радев. Той каза още, че това е причина всички институции, които са ангажирани с този избор, да осъзнават и да не забравят високата обществена отговорност.  \r\nДенис НИКИФОРОВ", "date": "2019.05.19", "title": "Президентът Румен Радев: Институциите, ангажирани с избора на главен прокурор, трябва да осъзнават и да не забравят високата обществена отговорност"}
{"url": "http://www.focus-news.net/news/2019/05/19/2659788/unn-ukrayna-v-ukrayna-sa-vazmozhni-predsrochni-parlamentarni-izbori-prez-yuli.html", "text": "Най-вероятната датата на предсрочните избори за Върховната Рада е 14 юли 2019 година, предава украинската информационна агенция  УНН \r\nНазначаването на предсрочни избори ще бъде следващата стъпка за разпускането на Върховната Рада, което новоизбраният президент Владимир Зеленски се очаква да обяви веднага след встъпването в длъжност. \r\nПо-рано укарински медии са публикували проект на указ за разпускане на парламента. От екипа на Зеленски този документ беше наречен фалшив, но представител на новоизбрания президент Дмитрий Разумков каза, че ще бъде инициирано разпускането на парламента. \r\nВ допълнение, самият Зеленски обеща на парламента неудобства, вероятно намеквайки за разпускането му. \r\nАгенцията припомня, че на 17 май, фракцията „Народния фронт“ официално обяви оттеглянето си от коалицията. След това председателят на парламента заяви, че коалицията престава да съществува. \r\nВ същото време повечето анализатори твърдят, че правителствена коалиция във Върховната Рада не съществува от 2016 г. насам. \r\nПо закон Върховната Рада има 30 дни да създаде нова коалиция. Сега мислите за евентуалното разпускане на Рада са разделени, защото формално по време на формирането на коалицията е невъзможно да се разпусне парламентът, а по-късно разпускането на Радата е блокирано от факта, че до края на мандата й остава по-малко от половин година.  Юлиян Марков", "date": "2019.05.19", "title": "УНН (Украйна): В Украйна са възможни предсрочни парламентарни избори през юли"}
{"url": "http://www.focus-news.net/news/2019/05/19/2659792/prezidentat-rumen-radev-veche-trudno-mozhe-da-govorim-za-pregovori-za-samoletite-f-16.html", "text": "Вече трудно може да говорим за преговори за самолетите F-16. Това каза президентът Румен Радев по време на брифинг в Благоевград, предаде репортер на  Радио „Фокус“ – Пирин . По думите му правителството и Народното събрание са „задраскали“ състезателната процедура, която е и гарант за постигане на най-добри условия за България. „Правителството прие българите да плащат при неясни условия и да плащат повече, но не казва колко, защото виждате, че идват избори. Неясни са условията и за индустриалното сътрудничество, които са така важни за нашата икономика. Аз мисля, че в този много важен проект не трябваше да се подхожда с лозунги, заклинания, а с реални аргументи”, допълни президентът. Румен Радев заяви също, че силно се надява правителството, в стремежа си да намали цената, да не посяга на целостта на пакета и на способностите на закупуваните самолети, защото това ще обезсмисли целият проект.  \r\nДенис НИКИФОРОВ", "date": "2019.05.19", "title": "Президентът Румен Радев: Вече трудно може да говорим за преговори за самолетите F-16"}
{"url": "http://www.focus-news.net/news/2019/05/19/2659791/evropeyski-izbori-2019-rumen-hristov-sds-izpraveni-sme-pred-izbori-koito-shte-spechelim.html", "text": "Изправени сме пред избори, които ще спечелим. Това каза председателят на СДС Румен Христов по време на основното предизборно събитие на ГЕРБ, предаде репортер на Агенция „Фокус“ .„Изправени сме пред избори, които ще спечелим, защото имаме прекрасна листа, с еврокомисар, петима евродепутати, които показаха на Европа как да работи“, посочи той. Ще спечелим, защото имаме най-добрият кандидат на ЕК - г-н Вебер“, добави той. \"Благодаря на г-н Борисов, че благодарение на него се обединиха двете политически сили ГЕРБ и СДС. Благодаря на ГЕРБ и г-н Борисов, който за много кратък период време приключи дебата и сключихме това споразумение. Благодаря за нещата, които ще прави и г-н Вебер“, допълни той  \r\nДаяна ДЮЛГЕРОВА", "date": "2019.05.19", "title": "Европейски избори 2019: Румен Христов, СДС: Изправени сме пред избори, които ще спечелим"}
{"url": "http://www.focus-news.net/news/2019/05/19/2659790/evropeyski-izbori-2019-prof-boyan-durankev-koalitsiya-za-balgariya-predlagame-da-ima-moratorium-varhu-privatizatsionnata-deynost-na-darzhavata-dokato-v-stranata-ni-ima-samneniya-za-koruptsiya.html", "text": "„Коалиция за България“ предлага да има мораториум върху приватизационната дейност на държавата, докато в страната ни има съмнения за корупция. Това каза водачът на листата на коалицията с кандидат-депутати за Европейския парламент проф. Боян Дуранкев, предаде репортер на  Радио „Фокус“-Пловдив . От коалицията предлагат още да има мораториум и върху едрите концесии върху национални стратегически обекти, като летища и други такива. „На концесия може да се отдават само търговски площи в такива обекти“, заяви проф. Дуранкев. По думите му държавата трябва да има активна политика и да създаде своя национална програма за развитие на отбранителната ни индустрия. При бюджетни излишъци трябва да се развива именно тази индустрия.  \r\n„Другите членки на НАТО търгуват с оръжие и печелят поне по един милиард евро годишно от тази индустрия. От това може да печели и нашата държава. Искаме точно този сектор да се превърне в стратегически и на инвестициите на ЕС“, каза проф. Дуранкев. Той добави, че „Коалиция за България“ има програми, които могат да помогнат за това, вместо да се убива този сектор. „Ние внесохме това наше предложение и ще го поддържаме. Ако пък правителството иска да ги приватизира, защо да не го даде на Общината, тя може да има по-добри предложения от един Иван Петров, например“, коментира проф. Дуранкев. Той добави, че от коалицията ще отстояват това свое предложение. По думите му може да бъде създадена и гражданска индустрия в тези предприятия, вместо да се ликвидира всичко. Според проф. Дуранкев, като се унищожават предприятия като ВМЗ-Сопот, например, българският народ няма да има какво да работи и все повече ще обеднява. Той припомни, че именно партия АБВ е предложила ВМЗ да влезе в забранителния списък за приватизация. Затова проф. Дуранкев още веднъж повтори, че трябва да има мораториум върху приватизацията и върху концесията на национални стратегически обекти у нас, докато дойде на власт по-морално правителство. „А дано да имаме и гилотина върху корупцията“, добави професорът Боян Дуранкев.  \r\nОт „Коалиция за България“ задават въпроси като това защо трайно сме на дъното, защо българите са с най-ниските доходи, защо политиците лъжат, че българите се връщат в родината си, като в действителност все повече бягат от нея. От коалицията настояват за План за догонващо развитие и за това в Европа най-бързо да се развиват най-изостаналите страни. \r\nПроф. Боян Дуранкев призова за активност на изборите на 26 май, защото, според него, когато нещата са пред промяна, трябва да се ангажираме всички. „Битката е за съдбата на България, за бъдещето на децата ни. Широко затворени очи не вършат работа“, каза още проф. Боян Дуранкев.  \r\nЦветана ТОНЧЕВА", "date": "2019.05.19", "title": "Европейски избори 2019: Проф. Боян Дуранкев, „Коалиция за България“: Предлагаме да има мораториум върху приватизационната дейност на държавата, докато в страната ни има съмнения за корупция"}
{"url": "http://www.focus-news.net/news/2019/05/19/2659794/evropeyski-izbori-2019-yordanka-fandakova-deputati-ot-gerb-i-sds-v-ep-oznachava-silna-zashtita-na-balgarskite-proekti.html", "text": "Депутати от ГЕРБ и СДС в ЕП означава силна защита на българските проекти. Това каза зам.-председателят на ГЕРБ и кмет на София Йорданка Фандъкова по време на основното предизборно събитие на партията, предаде репортер на  Агенция „Фокус“ .  \r\n„Ние заставаме пред хората на фона на свършената работа. На нашия фон има и грешки и пропуски. Всеки, който работи може да го разбере. Това са всекидневни усилия, от които не се става герой, просто си вършим работата“, отбеляза тя. „Подложени сме на агресивни атаки от нашите опоненти, защото не могат да признаят, че е направено“, добави Фандъкова. Според нея за да ги има всички реални резултати, е благодарение на обединението и общата работа. „Голяма група депутати от ГЕРБ и СДС означава силна защита на българските проекти. Решения, които променят живота ни“, добави Фандъкова.  \r\nДаяна ДЮЛГЕРОВА", "date": "2019.05.19", "title": "Европейски избори 2019: Йорданка Фандъкова: Депутати от ГЕРБ и СДС в ЕП означава силна защита на българските проекти"}
{"url": "http://www.focus-news.net/news/2019/05/19/2659785/evropeyski-izbori-2019-vladislav-goranov-ima-alternativa-no-ne-e-po-dobra-ot-pp-gerb.html", "text": "Има алтернатива, но не е по-добра от ПП ГЕРБ. Това каза министърът на финансите Владислав Горанов по време на основното предизборно събитие на ГЕРБ, предаде репортер на  Агенция „Фокус“ . „Само за 5 години БВП е нараснал с 40 на 100. Положителна тенденция се наблюдава, спрямо предходното четвъртмесечие. Предвидихме увеличение на минималната работна заплата на 650 лв. и стриктно работим за това“, посочи той. „Предложихме мерки за връщане на деца в училище, само за две години върнахме 42 хил. деца. До края на 2021 ще се работи само на последните 82 км. от Велико Търново до Търговище“, допълни Горанов.  \r\n„Използването на лъжата в политиката не е помогнало на никого. Това е престъпление срещу поколенията. Искам да завърша с това - алтернатива има, но не е по-добра от ПП ГЕРБ и това, което трябва тя да даде“, добави той.  \r\nСъбитието се провежда в зала „Арена Армеец“ в присъствието на хиляди активисти на партията. То започна с изпълнение на българския и европейския химн. Специален гост е кандидатът на ЕНП за председател на следващата Европейска комисия Манфред Вебер. \r\nДаяна ДЮЛГЕРОВА", "date": "2019.05.19", "title": "Европейски избори 2019: Владислав Горанов: Има алтернатива, но не е по-добра от ПП ГЕРБ"}
{"url": "http://www.focus-news.net/news/2019/05/19/2659797/pazardzhik-rzi-e-izsledvala-20-probi-za-kachestvo-na-piteynata-voda-v-v-oblastta-ne-sa-konstatirani-otkloneniya-ot-normite.html", "text": "Регионална здравна инспекция (РЗИ) – Пазарджик е извършила изследване за качеството на питейната вода в област Пазарджик, съобщиха за  Радио „Фокус” – Пазарджик  от РЗИ. Пробите са взети в периода от 1 до 15 май от 20 населени места в региона. От тях няма такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. Освен това са представени 18 проби за изследване за съдържание на тежки метали, трихалометани, пестициди и органика в РЗИ-Пловдив. Очакват се резултатите от изследването. Изследвани са и 3 проби от минерални първоизточници, където също не са установени отклонения от нормите, посочени в Наредба №14 на Министерството на здравеопазването за курортните ресурси, курортните местности и курортите. \r\nВаня НИКОЛОВА", "date": "2019.05.19", "title": "Пазарджик: РЗИ е изследвала 20 проби за качество на питейната вода в в областта, не са констатирани отклонения от нормите"}
{"url": "http://www.focus-news.net/news/2019/05/19/2659796/evropeyski-izbori-2019-tsvetan-tsvetanov-gerb-silni-sme-zashtoto-sme-zaedno.html", "text": "Силни сме, защото сме заедно. Това каза зам.-председателят на ГЕРБ Цветан Цветанов по време на основното предизборно събитие на партията, предаде репортер на  Агенция „Фокус“ . „Силни сме, защото сме заедно. Благодаря сърдечно на кандидатите на евродепутати, които посетиха всички 250 общини“, посочи той, като обясни, че те са успели да покажат какво са направили за просперитета на регионите. „Имаме стабилност, имаме министър-председател Бойко Борисов. Когато бяхме в Благоевград, Кюстендил, Перник хората се интересуваха от АМ “Струма“ и тя ще бъде факт“, заяви той. Цветанов поздрави правителството за всички отделени ресурси и усилия за подкрепа на българските граждани. „Имаме избори, които трябва да спечелим, но те ще бъдат спечелени“, добави зам.-председателят на ГЕРБ.  \r\nТой благодари на всички съюзи и формации, с които ГЕРБ е сключила споразумение за предстоящите европейски избори.  \r\nДаяна ДЮЛГЕРОВА", "date": "2019.05.19", "title": "Европейски избори 2019: Цветан Цветанов, ГЕРБ: Силни сме, защото сме заедно"}
{"url": "http://www.focus-news.net/news/2019/05/19/2659793/evropeyski-izbori-2019-dimitar-nikolov-gerb-tezi-izbori-sa-izklyuchitelno-vazhni-i-ne-biva-da-badat-zagubeni-zaradi-badeshteto-na-evropa-i-zaradi-balgariya.html", "text": "Тези избори са изключително важни и не бива да бъдат загубени, заради бъдещето на Европа и заради България. Това каза зам.-председателят на ГЕРБ и кмет на Бургас Димитър Николов по време на основното предизборно събитие на партията, предаде репортер на  Агенция „Фокус“ . „Победата обича смелите. Тези избори са изключително важни и не бива да бъдат загубени, заради бъдещето на Европа и заради България“, посочи той. По думите му без европейската солидарност и подкрепа нямаше как да България да постигне тези успехи в регионалната политика и инфраструктурата.  \r\n„Това е бъдещето, но това бъдеще е възможно, ако съберем сили да изпратим повече евродепутати в ЕП,“ заяви той. Според него кандидатите на ГЕРБ и СДС за представители в ЕП са образовани, диалогични, хора, които ще се борят за националните интереси. „Нека на 26 със сила на духа да постигнем подкрепа“, заяви Димитър Николов.  \r\n„Ние сме длъжни след една седмица да успеем и победим, не защото ГЕРБ не е губила избори, а тъй като тези избори са изключително важни и не бива да бъдат загубени заради бъдещето на Европа, заради България, заради българските региони. Да знам това не са избори за местна власт, това не са избори за национален парламент. Без европейската солидарност и подкрепа ние нямаше как да решим натрупаните дългогодишни проблеми, свързани с инфраструктурата“, каза още Николов. Според него в следващия програмен период Томислав Дончев е обещал по-голяма самостоятелност при разпределянето на евросредства. „Това бъдеще е възможно, ако съберем сили и смелост и изпратим по-голямата част от нашата  листа в Брюксел“, обясни Николов и уточни, че кандидатите са  хора на изпълнените обещания. „За бъдещето на обединена Европа тя има нужда от нашата конкретна, целенасочена подкрепа. Нека се вдъхновим от енергията и работата на нашия премиер г-н Борисов“, посочи още Николов. \r\nДаяна ДЮЛГЕРОВА", "date": "2019.05.19", "title": "Европейски избори 2019: Димитър Николов, ГЕРБ: Тези избори са изключително важни и не бива да бъдат загубени, заради бъдещето на Европа и заради България"}
{"url": "http://www.focus-news.net/news/2019/05/19/2659800/opserver-makedoniya-do-11-chasa-aktivnostta-v-severno-kosovo-e-1614.html", "text": "Централната избирателна комисия на Косово (ЦИК) обяви на пресконференция, че в извънредните местни избори, които се провеждат днес в четири общини в Северно Косово, до 11 часа 9,361 избиратели са упражнили правото си на глас или 16.14% от общия брой на избирателите в четирите общини, съобщи кореспондентът на Македонската информационна агенция (МИА) от Прищина цитирани от  “Опсервер“ .  \r\nПредседателят на ЦИК, Валдете Дака, каза, че изборният процес протича нормално и не са отбелязани проблеми в 44-те избирателни центъра в общините Северна Митровица, Лепосавич, Зубин Поток и Звечани. Дака информира, че избирателната активност до 11 часа на редовните местни избори през октомври 2017 г. в тези общини е била 14,88%. Право на глас в четирите общини с мнозинство на сръбското население имат 57 983 граждани, като най-голямата партия от косовските сърби, „Сръбска листа“, управляващата Демократическа партия на Косово (ДПК) и опозиционното Движение за самоопределение (ВВ) участват в изборите със свои кандидати за кмет.  Юлиян Марков", "date": "2019.05.19", "title": "„Опсервер“ (Македония): До 11 часа активността в Северно Косово е 16.14%"}
{"url": "http://www.focus-news.net/news/2019/05/19/2659799/evropeyski-izbori-2019-lyubomira-gancheva-koalitsiya-za-balgariya-krayno-vreme-e-ako-iskame-promyanata-da-stanem-chast-ot-neya.html", "text": "Крайно време е, ако искаме промяната, да станем част от нея. Това каза Любомира Ганчева, кандидат за член на Европейския парламент от листата на „Коалиция за България“, пред симпатизанти в Сопот, предаде репортер на  Радио „Фокус“-Пловдив . Тя заяви, че през последните 10-15 години, докато са управлявали ГЕРБ и БСП, са били разрушени няколко възлови предприятия и заводи в Пловдив, където и тя е работила, и около 1200 души от града са се оказали на борсата на труда. „Голяма част от хората заминаха в чужбина, а останалите си намерихме работа, но за съжаление не в Пловдив“, посочи Ганчева.  \r\n„Всъщност този частен проблем води до голямата картина на най-бедната държава, с най-ниските заплати, с най-ниската добавена стойност, с унищожена промишленост“, каза още 35-годишната Любомира Ганчева. Според нея, конкретният пример с унищожаването на военно-промишления комплекс в Сопот и публично показаното по телевизията влизане на ДАНС във ВМЗ на два пъти в никакъв случай не е държавната помощ, която може да се окаже на тази промишленост.  о думите й това не говори добре и на партньорите ни, а показва, че държавата няма доверие на собствените си заводи, не мисли за тяхното бъдеще и за това къде ще работят хората след това.  \r\n„На мен ми омръзна да ми обясняват по телевизията колко добре живеят хората тук, аз и моите връстници“, отбеляза Ганчева. Тя посочи и пример със своите родители и другите хора на тяхна възраст, които трябва да живеят с по 150 лева пенсия, въпреки , че цял живот са работили в държавните предприятия. „Точно това ме е накарало да се включа в политиката, защото крайно време е, ако искаме промяната, да станем част от нея, вместо да гледаме как се сменят едни с други политици, които не правят нищо и не смеят да говорят, нямат нито едно изказване в парламента“, добави Любомира Ганчева.   \r\nЦветана ТОНЧЕВА", "date": "2019.05.19", "title": "Европейски избори 2019: Любомира Ганчева, „Коалиция за България“: Крайно време е, ако искаме промяната, да станем част от нея"}
{"url": "http://www.focus-news.net/news/2019/05/19/2659795/blagoevgrad-zamestnik-kmetat-hristina-shopova-ofitsialno-otkri-evropeyska-nosht-na-muzeite-v-grada.html", "text": "Заместник-кметът на Община Благоевград Христина Шопова с ресор култура и хуманитарни дейности откри Европейска нощ на музеите в Благоевград. Това съобщиха от пресцентъра на  Общината . \"Вие вършите страшно много работа. Опазвате, изучавате, реализирате нашата история\", с тези думи зам.-кметът Шопова се обърна към работещите в музея и поздрави музейните работници по повод празника. \r\nСлед официалното откриване зам.-кметът Шопова връчи грамоти на сътрудниците,партньорите и съмишлениците на РИМ-Благоевград. Сред отличените бяха Емилия Канайкова-бизнесдама и дарител, Таня Йорданова и Златка Георгиева- учители, Галина Илиева - организатор в НЧ \"Никола Вапцаров 1866\", Борислав Мутафчийски - хореограф на танцов ансамбъл \"Вихрен\", проф. д-р на историческите науки Рая Заимова-дарител, майор Пламен Велев-партньор на РИМ-Благоевград, Янка Иванова - поет и писател. \r\nПроявите стартираха в 15:00 часа с дейности за най-малките. Музикална програма програма изнесоха възпитаници на Центъра за личностно и творческо развитие на децата на Благоевград.  \r\nВ 16.00 часа Куклен театър – Благоевград представи постановката „Трите прасенца“. За малките посетители бяха организирани игри и различни занимателни модули, които позволиха на малчуганите да се докоснат до историята. Програмата за възрастните бе дадена в 17:00 часа под съпровода на Биг Бенд- Благоевград. Бяха открити и две изложби- на студенти от катедра \"Изобразително изкуство\" към ЮЗУ „Н. Рилски\", както и изложба „Птиците в изкуството и цар Фердинант I\" „Птиците в Европа“, под съпровода на цигулков ансамбъл към НЧ „Никола Вапцаров-1866“ \r\n\"Гвоздеят\" на вечерта бе ревю-спектакъл \"Фолклорно пътешествие\", с което организаторите представиха красотата на българската носия. В 22:00 часа бе организирана и Хоротека, която бе финалната част от официалната програма.  \r\nРегионален исторически музей – Благоевград празнува за 13 път Европейска нощ на музеите", "date": "2019.05.19", "title": "Благоевград: Заместник-кметът Христина Шопова официално откри Европейска нощ на музеите в града"}
{"url": "http://www.focus-news.net/news/2019/05/19/2659802/pazardzhik-parva-izlozhba-na-domashni-lyubimtsi-se-provede-vav-velingrad.html", "text": "Първа изложба на домашни любимци се проведе във Велинград, съобщиха от  Общината . В двора на Центъра за подкрепа на личностното развитие-Общински детски комплекс за първи път във Велинград се проведе изложението „Дете с куче“. 12 деца представиха домашните си любимци от породите чихуахуа, лабрадор, немска овчарка, голдън редривър, грифон, мини шпиц и други. Участниците дефилираха пред жури с председател Тони Филипов. За най-дисциплинирано куче бе определен домашния любимец на Теодора Кадинова, най-поддържаното куче е със стопанин Сабина Джонева, най-породисто със стопанин Димитър Райчев. Всички участници получиха медали за усърдие и отлични грижи за своите любимци, както и награди.", "date": "2019.05.19", "title": "Пазарджик: Първа изложба на домашни любимци се проведе във Велинград"}
{"url": "http://www.focus-news.net/news/2019/05/19/2659804/veliko-tarnovo-razhdaemostta-v-oblastta-namalyava-srednata-vazrast-na-rodilkite-narastva.html", "text": "Раждаемостта в област Велико Търново намалява. Това сочат данни на Териториално статистическо бюро – Север, Отдел „Статистически изследвания – Велико Търново“ за миналата година. От структурата съобщиха за  Радио „Фокус“ – Велико Търново , че коефициентът на обща раждаемост  за 2018 година за страната е 8.9‰, а в област Велико Търново – 8‰, като за областта той намалява с 0.7‰ спрямо 2017 година. Най-висока е раждаемостта в община Стражица – 11.6‰, а най-ниска – в община Елена – 5.7‰. През изминалата година в област Велико Търново са регистрирани 1 909 родени деца, като от тях 1 901  или 99.6% са живородени. В сравнение с предходната година броят на живородените намалява със 186 деца, или с 8.9%. От всички живородени 948 са момчета, а  953 – момичета, или на 1 000 момчета се падат 1005 момичета. В градовете живородените деца са 1 396 или 73.4%, а в селата – 505 деца или 6.6%, т.е. от всеки четири деца три са родени в градовете. Броят на жените във фертилна възраст към края на годината е 49 667, като спрямо предходната година той намалява с 1 259, а спрямо 2001 година – с 19 892 жени. \r\n58.1% от живородените са с майка на възраст от 25 до 34 години, като средната възраст на жената при раждане на дете е 28.7 години. „През последните години средната възраст  при раждане постепенно нараства, като се забелязва положителна тенденция, изразяваща се  в намаляването на ранната раждаемост в областта“, посочват от Отдел „Статистически изследвания – Велико Търново“. Броят на децата, родени от майки под 25 години, е 515 и спрямо 2017 година намалява с 62. Намаление се регистрира и при децата, родени от жени на възраст 40 и повече навършени години – от 69 през 2017 година на 56 през 2018 година. Относителният дял на живородените извънбрачни деца в област Велико Търново е 66.7% и спрямо 2017 година намалява с 0.6%, или от всеки три живородени деца две са извънбрачни. „Високата извънбрачна раждаемост може да се обясни със значителното нарастване на броя съжителства сред младите хора, без те да са оформени в юридически брак“, уточняват експертите. През 2018 година средният брой живородени деца от една жена в област Велико Търново е 1.34 (1.56 за страната). Този коефициент е по-голям в селата, отколкото в градовете. \r\nНадежда КРЪСТЕВА", "date": "2019.05.19", "title": "Велико Търново: Раждаемостта в областта намалява, средната възраст на родилките нараства"}
{"url": "http://www.focus-news.net/news/2019/05/19/2659808/haskovo-70-godishna-zhena-e-pochinala-sled-poboy-v-selo-voyvodovo.html", "text": "70-годишна жена е починала след побой в село Войводово. Полицията изяснява обстоятелствата около тежкото престъпление. Това съобщиха от пресцентъра на  МВР . Сигнал за починала възрастна жена в село Войводово е подаден снощи, малко преди полунощ. Пристигналите незабавно на място криминалисти и медицински екип установили смъртта на 70-годишна жена и извършили оглед. Назначената аутопсия показала, че смъртта е настъпила следствие на множество фрактури в гръдния кош, причинени от физическо насилие. По случая е образувано досъдебно производство. Заподозрян и задържан, с полицейска мярка до 24 часа, е близък до семейния кръг на жертвата. По разследването са назначени множество експертизи. Работата по изясняване на обстоятелствата около тежкия инцидент продължава под наблюдението на прокуратурата.", "date": "2019.05.19", "title": "Хасково: 70-годишна жена е починала след побой в село Войводово"}
{"url": "http://www.focus-news.net/news/2019/05/19/2659809/blagoevgrad-regionalnata-zdravna-inspektsiya-shte-se-vklyuchi-v-initsiativata-evropeyski-den-za-borba-sas-zatlastyavaneto.html", "text": "Регионална здравна инспекция (РЗИ) – Благоевград ще се включи в инициативата „Европейски ден за борба със затлъстяването“. Това съобщиха за  Радио „Фокус“ – Пирин  от РЗИ и уточниха, че целта на кампанията е да помогне на хората с този проблем да отслабнат и намалят теглото си, като по този начин ограничат риска от сърдечно-съдови и ортопедични заболявания и болести, свързани с обмяната на веществата, като подобрят качеството си на живот.  \r\nВ България Европейският ден за борба със затлъстяването се отбелязва от май 2011 г. и обединява експертите по хранене и медицинските специалисти, пациентските общности и различни организации в усилията за ограничаване на наднорменото тегло и затлъстяването, в подкрепа на хората с този проблем. \r\nЛивия НИНОВА", "date": "2019.05.19", "title": "Благоевград: Регионалната здравна инспекция ще се включи в инициативата „Европейски ден за борба със затлъстяването“"}
{"url": "http://www.focus-news.net/news/2019/05/19/2659807/evropeyski-izbori-2019-liderat-na-gerb-boyko-borisov-shte-vidite-sledvashtite-mesetsi-kakvi-zavodi-shte-zapochnat-da-se-stroyat-v-balgariya.html", "text": "Ще видите следващите месеци какви заводи ще започнат да се строят в България. Това каза лидерът на ГЕРБ Бойко Борисов по време на основното предизборно събитие на партията, предаде репортер на Агенция „Фокус“ . „Това са истинските десни, другите са помагащи на БСП, те не са се променили, защото конгресите им вървят един след друг“, заяви Борисов. „Мислят си като са ни ударили лошо, това ще ни свали. Ние сме като Кобратата - продължаваме напред. Нямаме нито една област, в която държавата да е в по-добро състояние отсега“,  добави Борисов. Като примери той даде нарастването на БВП, намаляване на външния дълг, увеличението на износа. „Аз съм убеден, че ако сме живи и здрави в следващите месеци ще видите какви заводи ще започнат да се строят в България. И то точно такива от каквито има нужда държавата, реални инвестиции“, заяви Борисов.  \r\nТой припомни запознанството им с Манфред Вебер, като подчерта, че тогава Вебер не е харесвал България, а сега е един от най-големите и защитници.  \r\n„В Шумен им направихме индустриална зона. Само вчерашната инвестиция в Шумен е 100 млн.лв. Тогава ще се върнат ли висококвалифицираните българи? Ще се върнат разбира се и се връщат. Близо 500 хил. автомобила ще излязат за 24 май“, заяви той. \r\nДаяна ДЮЛГЕРОВА", "date": "2019.05.19", "title": "Европейски избори 2019:  Лидерът на ГЕРБ Бойко Борисов: Ще видите следващите месеци какви заводи ще започнат да се строят в България"}
{"url": "http://www.focus-news.net/news/2019/05/19/2659806/gabrovo-zakonno-reglamentirana-sech-v-razmer-na-550-000-kub-m-izvarshva-godishno-severnotsentralno-darzhavno-predpriyatie-gabrovo.html", "text": "Законно регламентирана сеч в размер на 550 000 куб. м извършва годишно  Северноцентрално държавно предприятие – Габрово. Това каза за  Радио „Фокус“ – Велико Търново  зам.-директорът на предприятието инж. Тодор Бонев. Той отбеляза, че за всяка сеч се издават разрешителни. Те са планирани за 10 години напред. „Гората не е като картина, която не се променя. Това са живи организми, които растат и развиват. Целта на лесовъда е да отглежда и да стопанисва тази гора по такъв начин, че екологичното равновесие да не се разрушава и добиваната при отглеждането дървесина да бъде в полза на обществото“, посочи инж. Бонев.  \r\nТой допълни, че при създаването на една букова гора, на площ от 1 дка се залесяват 1000 фиданки, с височина 15-20 см. Когато гората достигне възраст от 120 години, на този декар обаче ще останат едва 10 дървета, тъй като останалите 990 ще загинат. Задачата на лесовъдите е да отсекат отпадащите дървета ида предоставят материала в полза на обществото. Инж. Бонев посочи, че дървесината, която се използва в промишлеността е законно добита. По думите му процентът на незаконната сеч в малък и тя се установява от горските стражари. Той отбеляза,, че на 1500 хектара гора има един човек, отговарящ за опазването на горските площи. \r\nНадежда КРЪСТЕВА", "date": "2019.05.19", "title": "Габрово: Законно регламентирана сеч в размер на 550 000 куб. м извършва годишно  Северноцентрално държавно предприятие – Габрово"}
{"url": "http://www.focus-news.net/news/2019/05/19/2659811/evropeyski-izbori-liderat-na-gerb-boyko-borisov-evrodeputatite-ot-gerb-i-sds-shte-badat-distsiplinirani-obedineni-i-shte-izpalnyavat-obshtite-resheniya-na-enp.html", "text": "Евродепутатите от ГЕРБ и СДС ще бъдат дисциплинирани, обединени и ще изпълняват общите решения на ЕНП. Това каза лидерът на ГЕРБ Бойко Борисов по време на основното предизборно събитие на партията, предаде репортер на  Агенция „Фокус“ . \r\n„Не бързайте да казвате, че сме победители не за друго – а като гледам справките близо 100 000 автомобили ще излязат през почивните дни, понеделник пък е направен за учениците неучебен ден. Затова се обръщам към структурите – помолете ги хората, нека си починат петък, събота и неделя до обед и да се върнат за изборите“, заяви Борисов.  \r\nТой посочи, че Европа е един организъм, една система. „България си има правителство и Европа си има правителство. Ние можем да гарантираме инфраструктурата, доходите и най-вече опазването на външната граница на ЕС. Много усилия влагаме и се справяме добре, не случайно в Европа ни дават за пример. Гарантирам и това сме говорили с колегите от СДС, членовете, избрани от тази листа, ще бъдат дисциплинирани, обединени и ще изпълняват общите решения на ЕНП. Всички са ми обещали да подкрепяме нашият кандидат Манфред Вебер“, коментира Бойко Борисов.  \r\nТой се обърна към кандидатът на ЕНП за председател на ЕК Манфред Вебер с думите: „Ние разчитаме, като отлетиш там, на високото – да не забравяш цялата тази зала. Защото животът е събирач – от противници прави първи приятели. Второ, кохезионната политика – единственият шанс за развитие на Западните Балкани и държавите от Източна Европа са транспортните коридори. Така че кохезионната политика трябва да ни е приоритет. Важно е, защото освен автомагистралите „Струма“, „Тракия“, „Марица“ и „Люлин“, сме обещали на българите и „Хемус“, както и пътят от Враца към Монтана. За Шенген няма да напомням – не че ни е важно, но е обидно, защото ние се справяме много по-добре от други държави“. \r\nДаяна ДЮЛГЕРОВА", "date": "2019.05.19", "title": "Европейски избори: Лидерът на ГЕРБ Бойко Борисов: Евродепутатите от ГЕРБ и СДС ще бъдат дисциплинирани, обединени и ще изпълняват общите решения на ЕНП"}
{"url": "http://www.focus-news.net/news/2019/05/19/2659801/evropeyski-izbroi-2019-mariya-gabriel-gerb-premierat-boyko-borisov-gradi-veche-10-godini-imidzha-na-balgariya-na-koyato-evropa-ima-doverie.html", "text": "Премиерът Бойко Борисов гради вече 10 години имиджа на България, на която Европа има доверие. Това каза еврокомисарят и водач на листата на ГЕРБ и СДС за евроизборите  Мария Габриел по време на основното предизборно събитие на партията, предаде репортер на  Агенция „Фокус“ . „Днешният ден е важен за нас, за да изпратим силно послание за подкрепа за нашия кандидат Манфред Вебер за бъдещ председател на ЕК. Важен е и за да потвърдим отново нашата визия за силна България в обединена Европа“, заяви Мария Габриел. Тя се обърна и към министър-председателя Бойко Борисов. „Г-н премиер, вие градите вече 10 години имиджа на България, на която Европа има доверие. Ние пазим външната ни граница на съюза както никой друг. И на България, която задава приоритети в европейския дневен ред. На тези избори отново вярвам, че всеки ще даде най-доброто от себе си, за да покажем, че с премиера Бойко Борисов и ГЕРБ България следва непоколебимо европейския си път на развитие. Нека си кажем „да, не сме идеални, работим, грешим, но и бързо поправяме грешките си“. Грижим се за всяко населено място. Това са нашите качества, които с времето не трябва да губим от поглед“, каза още тя. „Ще покажем, че с труд, реалистични ангажименти и конкретни идеи ще продължим да работим за по-добър жизнен стандарт и развити региони, за Европа, която закриля и два перспективи“, посочи Мария Габриел.  \r\nТя се обърна и към кандидата за председател на ЕК Манфред Вебер с думите: „Скъпи, Манфред, познаваш силата на премира Борисов и делегацията на ГЕРБ в ЕП. Годините ни съвместна работа са показали, че можеш да разчиташ на сплотен, силен, знаещ и можещ отбор. Всеки един е доказал се професионалист и българин, работил и имащ още много да даде на Европа и България. Имаш подкрепата ни, Манфред, за писането за тази страница на Европа, за която ще работим заедно“. Мария Габриел посочи, че Европа, която казва „не“ на разделението и „не“ на езика на омразата. „Ще работим за Европа, която е обединена и гради. Европа, която с единство и отговорност може да стигне и до най-отдалеченото училище и до най-малкото земеделско стопанство. Европа, която защитава нашето християнско семейство. Но тази Европа няма да дойде даром, за нея трябва да работим в дух на сътрудничество и взаимно уважение“, посочи тя. \r\nМария Габриел подчерта, че ключовата дума в Европа днес е доверие. „Доверието обаче е заложник на конформизма. Да му вдъхнем нова сила, зависи от всеки един от нас“, заяви тя. \r\nДаяна ДЮЛГЕРОВА", "date": "2019.05.19", "title": "Европейски изброи 2019: Мария Габриел, ГЕРБ: Премиерът Бойко Борисов гради вече 10 години имиджа на България, на която Европа има доверие"}
{"url": "http://www.focus-news.net/news/2019/05/19/2659813/varna-v-noshtta-na-muzeite-byaha-nagradeni-pobeditelite-v-konkursa-za-istoricheski-eseta-na-voennomorskiya-muzey-v-grada-i-shtaba-na-voennomorskite-sili.html", "text": "Победителите в конкурса за исторически есета, организиран от Военноморския музей във Варна и Щаба на Военноморските сили по повод 140 години от създаването на Флота, бяха отличени вчера в тържествена атмосфера. Това съобщиха от пресцентъра на  музея . Награждаването се състоя в двора на Военноморския музей и съвпадна със събитията от Нощта на музеите и галериите във Варна. Участниците получиха грамоти,  безплатен семеен билет за посещение на Националния военноисторически музей и неговите филиали и книги  от организаторите на конкурса. Отличеният на първо място Димо Савов  от Силистра взе и наградата на фондация „Кор Кароли“ – ваучер за  курс по основи на яхтинга. Той вече е приет за курсант в специалност „Корабоводене” във Военноморското училище „Никола Вапцаров“. За втора година сред първите попада и Момчил Димов  от Кърджали. Класираната на трето място Айсун Али учи в училището в село Черноочене, област Кърджали. В конкурса участваха още няколко деца от това училище, тъй като преподавателят им успява да ги мотивира за различни творчески изяви. Много от написалите есета са наследници на големи имена от родния флот от близкото и по-далечно минало. Те не само разказват за тях в рода си, но и на своите приятели за важността от познаването на миналото.  \r\n„Всяка година на този ден отбелязваме международния ден на музеите, но не всяка година отбелязваме 140 години от създаването на Военноморските ни сили, което го прави забележителен”, с тези думи се обърна към гостите директорът на Военноморския музей д-р Мариана Кръстева. „Няма нищо изненадващо, че в Нощта на музеите се намираме там, където  се преплитат миналото и настоящето, там, където се кове бъдещето”, каза в приветствие към гостите командирът на ВМС вицеадмирал Митко Петев. Според него  младите хора анализират миналите събития и споделят, че държава, която има море и голяма река, трябва да има и флот, който да защитава тези граници, и се надява управляващите да се вслушат в думите на новото поколение. За да може повече хора да знаят своята история,  контраадмирал Митко Петев подари на Военноморския музей 5 броя от фототипното издание на морската история на контраадмирал Иван Вариклечков. „Тя ще се използва от изкушените от историята, а ние в музея вече съхраняваме  оригинала на това издание, подарен  от семейството на флотоводеца”, сподели директорът на музея д-р Мариана Кръстева. „Участниците в конкурса ще имат възможност да видят морската столица откъм морето. Датата на плаването с катер на ВМС ще бъде съобщена допълнително”, уточни вицеадмирал Петев. Есетата на участниците в конкурса ще бъдат публикувани в сайта на Военноморския музей.", "date": "2019.05.19", "title": "Варна: В Нощта на музеите бяха наградени победителите в конкурса за исторически есета на Военноморския музей в града и Щаба на Военноморските сили"}
{"url": "http://www.focus-news.net/news/2019/05/19/2659798/mkd-makedoniya-makedonskata-pravoslavna-tsarkva-tryabva-da-se-pomiri-s-razkolnikat-vranishkovski.html", "text": "Светият синод на Сръбската православна църква (СПЦ) реши да поднови преговорите за статута на Македонската православна църква - Охридската архиепископия (МПЦ-ОА) тази седмица. По-рано Вселенският патриарх Вартоломей реши да отвори въпроса за решаване на окончателния статут на македонската църква, пише македонското електронно издание  “МКД“ . \r\nСръбските йерарси подчертаха, както твърди изявлението на СПЦ, \"трудната ситуация на автономната Охридска архиепископия в Северна Македония, където понастоящем няма пряко преследване на архиепископ Йован (Вранишковски), епископ, духовник, монах и вярващ\", но, както посочват , \"Дамоклевият меч виси над главата му с ново обвинение.\" \r\n\"Въпреки това, Сръбската православна църква продължава, както и преди, да е за диалог с местната Църква, която от десетилетия е в разкол, и за решаване на проблема на автентична канонична основа\", се казва в изявлението на Синода на СПЦ. \r\nСпоред неофициална информация от високопоставени източници от Белград, условието на СПЦ ще бъде първото признаване и присъединяване  на православната Охридска архиепископия (ПОА) на лишения от сан епископ Йован Вранишковски и след това признаване на MПЦ-OA и ПOA. След като това сливане на ПOA с MПЦ-OA бъде решено, само тогава ще бъде възможно да се реши автокефалията на MПЦ-ОА. Това са все още само неофициална информация за това, което би могло да условието за македонска църковна автокефалия. \r\nОт СПЦ поясняват, че те са решили да продължат преговорите, които никога не са били прекъсвани, а само временно спрени заради ефективната присъда на Йован Вранишковски, лишеният от сан епископ и ръководител на непризнатата ПOA. \r\nСпоред Светия синод на МПЦ-ОА. Вранишковски е схизматик. Той, като епископ на MOC-OA, се е застъпвал за присъединяването на MПЦ-ОА към СПЦ. Той е осъден за присвояване с дарения, което е извършил като епископ на Вардарската епархия. След изтърпяването на присъдата, Вранишковски и неговите последователи са сформирали ПОА, а след това той е станал епископ на СПЦ. ПOA днес е под крилото на СПЦ.  Юлиян Марков", "date": "2019.05.19", "title": "„МКД“ (Македония): Македонската православна църква трябва да се помири с разколникът Вранишковски"}
{"url": "http://www.focus-news.net/news/2019/05/19/2659803/evropeyski-izbori-2019-manfred-veber-enp-prez-poslednite-5-godini-glasat-na-balgariya-se-chuvashe-yasno-v-ep.html", "text": "През последните 5 години гласът на България се чуваше ясно в ЕП. Това каза кандидатът на ЕНП за председател на ЕК Манфред Вебер по време на основното предизборно събитие на ГЕРБ, предаде репортер на  Агенция „Фокус“ . „Скъпи дами и господа, скъпи приятели, ГЕРБ трябва да припомни на България, че през последните 5 години гласът на България се чуваше ясно в ЕП от Емил Радев, Андрей Ковачев, Андрей Новаков, Мария Габриел, Ева Майдел и всички, които бяха в делегацията на ГЕРБ. Благодарение на тези хора България я уважават в ЕП“, заяви той.  „Благодарение на този авторитет, който ГЕРБ има в България се чува и в Европа“, посочи той, като обясни, че политическата партия постоянно поддържа сигурност на българите, работят активно за съгражданите си.  \r\n„Бойко Борисов води България уверено в Европа за повече сигурност и благоденствие“, посочи Вебер.  \r\nПо думите му обаче в Европа има все още много работа. „Не бива да приемаме за даденост постигнатите резултати.  Невинаги хората оценяват това, че заедно сме по-силни. Невинаги хората устояват на популистите, националистите. Най-успешни сме тогава, когато сме заедно“, добави Манфред Вебер.  \r\n„Много неща трябва да се случат в Европа, необходимо е да се промени и реформира за да устои на следващите предизвикателства“, изтъкна кандидатът за председател на ЕК от ЕНП.  \r\nДаяна ДЮЛГЕРОВА", "date": "2019.05.19", "title": "Европейски избори 2019:  Манфред Вебер, ЕНП: През последните 5 години гласът на България се чуваше ясно в ЕП"}
{"url": "http://www.focus-news.net/news/2019/05/19/2659814/evropeyski-izbori-2019-liderat-na-gerb-boyko-borisov-gerb-v-sryada-startirame-izgrazhdaneto-na-interkonektora-balgariya-gartsiya.html", "text": "В сряда стартираме изграждането на интерконектора България-Гърция. Това каза лидерът на ГЕРБ Бойко Борисов по време на основното предизборно събитие на партията, предаде репортер на Агенция „Фокус“ .  \r\n\"В момента през България преминава 17 млрд.  куб. м газ към Турция, Гърция и Македония. Със спирането на този газ нашите тръби се изпразват. Искаме да си останат нашите колички. За да е спокоен Западът сряда стартираме изграждането на интерконтектора България – Гърция, за около половин милиарда лева, да има диверсификация“, допълни премиерът. „Имаме подкрепата на ЕК за газов хъб „Балкан“. Ще загубим 2 млрд. но ще ги компенсираме. България вече една година се движи в тези срокове, за да имаме пълна диверсификация“, заяви той. „Предупреждавам партията в петък и или четвъртък ще се опитат да ни направят поражения. Направихме си промените, извлякохме си поуките, но партията се вдигна. Това ги плаши. Да не пропусна да поздравя Мария Неделчева, защото тя разби кандидата на БСП - злоба жлъч, срещу познания, ум, компетенция.  \r\nДаяна ДЮЛГЕРОВА", "date": "2019.05.19", "title": "Европейски избори 2019: Лидерът на ГЕРБ Бойко Борисов ГЕРБ: В сряда стартираме изграждането на интерконектора България-Гърция"}
{"url": "http://www.focus-news.net/news/2019/05/19/2659810/afp-avstriyskiyat-prezident-prizovava-za-predsrochni-izbori-prez-septemvri.html", "text": "Австрийският президент Александър Ван дер Беллен заяви, че иска предсрочни избори през септември, след като правителството се разпадна заради корупционен скандал, предава  AFP . \r\n\"Аз предпочитам предсрочните избори през септември, ако е възможно в началото на септември,\" каза той пред журналисти след разговори с канцлера Себастиан Курц. \r\nПравните процедури за определяне на датата ще трябва да се проведат през следващите седмици, а Ван дер Беллен ще проведе по-нататъшни разговори с други партийни лидери. \r\nПрезидентът заяви това 48 часа след като крайно десният вице-канцлер Хайнц-Кристиан Щрахе се оттегли , след разкрития в германската преса. \r\nВ петък два германски вестника публикуваха кадри, показващи, как Щрахе открито обсъжда възможността за възлагане на обществени поръчки в замяна на помощ за кампанията за неговата крайно дясна Партия на свободата . \r\nГоворейки заедно с Ван дер Беллен, Курц заяви, че предсрочните избори не са \"желателни, но са необходими\" и че ще се опита да установи кой точно стои зад записа на кадрите. \r\nНито Ван дер Белен, нито Курц се спряха на въпроса кой ще замени Щрахе в подготовката за изборите и дали на политиците от Австрийската партия на свободата, включително и на противоречивия вътрешен министър Хърбърт Кикъл, ще бъде позволено да останат на поста си в правителството.  Юлиян Марков", "date": "2019.05.19", "title": "AFP: Австрийският президент призовава за предсрочни избори през септември"}
{"url": "http://www.focus-news.net/news/2019/05/19/2659815/rse-makedoniya-mlad-mazh-e-prostrelyan-v-severna-mitrovitsa-prez-noshtta.html", "text": "Млад мъж от сръбска националност, на 22 години, е прострелян след престрелка на пешеходна пътека, станала около полунощ в Северна Митровица, информира македонската редакция на  Радио „Свободна Европа“ , цитирайки кореспондентът на Македонската информационна агенция (МИА) в Прищина. \r\nМъжът се намира в болница и в момента е извън опасност. Новината за Радио \"Свободна Европа\" беше потвърдена от заместник-регионалния директор на Косовската полиция за северния регион Бесим Хоти. \r\nМотивът за стрелбата все още е неизвестен. Болницата е изпратила спешно искане да се осигури кръв за ранения младеж.  Юлиян Марков", "date": "2019.05.19", "title": "РСЕ (Македония): Млад мъж е прострелян в Северна Митровица през нощта"}
{"url": "http://www.focus-news.net/news/2019/05/19/2659812/gabrovo-nadnormeno-sadarzhanie-na-esherihiya-koli-e-ustanoveno-vav-vodata-ot-dva-iztochnika-na-teritoriyata-na-oblastta.html", "text": "Наднормено съдържание на ешерихия коли е установено във водата от два водоизточника на територията на област Габрово. Това съобщиха за  Радио Фокус“ – Велико Търново  от Регионалната здравна инспекция.  За периода 13 – 17 май са направени изследвания на вода за питейно-битови цели от 12 водоизточника в община Габрово и 4 – в община Севлиево. Несъответствие с изискванията на Наредба №9 за качеството на водата, предназначена за питейно-битови цели, е установено в пробите вода от Централен водоизточник-връх „Шипка” (ресторант в град Габрово). Количеството ешерихия коли е 25 КОЕ/100 ml при норма 0 КОЕ/100 ml, а на колиформи – 40 КОЕ/100 ml при норма 0 КОЕ/100 ml. Съдържанието на ешерихия коли в пробите от централния водоизточник в село Градище е 8 КОЕ/100 ml, а на колиформи - 10 КОЕ/100 ml.  \r\nВъв водата от централния водоизточник в село Агатово е установен неприемлив мирис и остатъчен хлор в количество 0.60 mg/l при норма от 0.3 до 0.4 mg/l. \r\nНадежда КРЪСТЕВА", "date": "2019.05.19", "title": "Габрово: Наднормено съдържание на ешерихия коли е установено във водата от два източника на територията на областта"}
{"url": "http://www.focus-news.net/news/2019/05/19/2659819/pazardzhik-obshtina-strelcha-podpisa-dva-dogovora-s-darzhaven-fond-zemedelie-za-remont-na-ulitsi-i-sportna-ploshtadka.html", "text": "Община Стрелча подписа два договора с Държавен фонд „Земеделие“ по подмярка 7.2. „Инвестиции в създаването, подобряването или разширяването на всички видове малка по мащаби инфраструктура“ от мярка 7 „Основни услуги и обновяване на селата в селските райони“ от програма за развитие на селските райони 2014 – 2020 г., съфинансирана от Европейски земеделски фонд за развитие на селските райони. Това съобщиха от  Общината . Първият договор е за реализиране на проект „Благоустрояване на улична мрежа в гр. Стрелча, община Стрелча” на стойност 1 172 303.51 лв. без ДДС. Ще бъдат благоустроени 8 улици чрез възстановяване и подобряване на съществуваща пътна настилка, пътно тяло и отводняване. Предвижда се изграждане на нови и подмяна на стари тротоари с цел обезопасяване на пешеходното движение. Целта на проекта е осигуряване на условия за безопасност на движението и удължаване на експлоатационния живот на улиците. Вторият договор е за реализиране на проект „Изграждане на спортна площадка и прилежаща инфраструктура на територията на град Стрелча, община Стрелча” на стойност 97 574.70 лв. без ДДС. Проектът ще бъде реализиран в двора на училище „Св. св. Кирил и Методий” – гр. Стрелча и ще допринесе за обновяване на спортната инфраструктура в общината, ще се даде възможност на учениците да спортуват активно и да прекарват пълноценно свободното си време.", "date": "2019.05.19", "title": "Пазарджик: Община Стрелча подписа два договора с Държавен фонд „Земеделие“ за ремонт на улици и спортна площадка"}
{"url": "http://www.focus-news.net/news/2019/05/19/2659817/varna-mrezha-za-bezplaten-bezzhichen-internet-shte-bade-izgradena-na-obshtestveni-mesta-v-beloslav-i-sasednite-selishta-s-finansirane-ot-initsiativata-wifi4eu.html", "text": "Мрежа за безплатен безжичен интернет ще бъде изградена на обществени места в Белослав и съседните селища с финансиране от инициативата на Европейската комисия „WIFI4EU“. Това съобщи за  Радио „Фокус“ – Варна  кметът на Белослав инж. Деян Иванов. Тепърва ще се проведе обсъждане, за да се провери обществената нагласа на кои места да бъдат изградени безплатни WiFi мрежи, обясни той. Според него изграждането на платформата може да стартира през летните месеци. Ще бъде осигурен безплатен интернет достъп в районите на здравни заведения, библиотеки, обществени сгради, паркове, зони за отдих и игрища. По думите на инж. Иванов по програмата са били подадени общо 117 проекта от цялата страна, а този на Община Белослав е една от 63-те, одобрени за финансиране.  \r\nОт общата субсидия от 945 000 евро, варненската община ще получи 15 000 евро. Проектът „WiFi4EU“ е предназначен за граждани и посетители на ЕС, които ще имат безплатен достъп до безжичен интернет на обществени места. Точките за достъп ще бъдат инсталирани от общината и дружеството за инсталиране на WiFi, като се използва ваучер от ЕС. Общината ще бъде отговорна за финансирането на абонамента за интернет и поддръжката на оборудването, за да се предлага безплатен и висококачествен безжичен достъп до мрежата за всички граждани и посетители за период от поне 3 години. Община Белослав като бенефициент ще трябва да използва общата визуална идентичност, която ще бъде предоставена от Комисията и да публикува връзки към съответните онлайн инструменти. Кметската администрация очаква предложения за райони, в които да има безплатен достъп до интернет на e-mail: beloslav.eu@gmail.com. \r\nДиана СТОЕВА", "date": "2019.05.19", "title": "Варна: Мрежа за безплатен безжичен интернет ще бъде изградена на обществени места в Белослав и съседните селища с финансиране от инициативата „WIFI4EU“"}
{"url": "http://www.focus-news.net/news/2019/05/19/2659805/evropeyski-izbori-2019-manfred-veber-enp-kato-predsedatel-na-ek-shte-rabotya-balgariya-da-vleze-v-shengen.html", "text": "Като председател на ЕК ще работя България да влезе в Шенген. Това каза кандидатът на ЕНП за председател на ЕК Манфред Вебер по време на основното предизборно събитие на ГЕРБ, предаде репортер на  Агенция „Фокус“ .  \r\n„Кaто председател на ЕК първото нещо, за което работа е да бъде България да стане пълноправен член на Шенгенското пространство. Следващите страници на Европа ще бъдат инвестиции за подобряване на инфраструктурата на всяка точка, на дигитализацията. Благодаря на Мария Габриел води европейската политика към развитие на технологиите и участие на младежите“, обясни той.  \r\n„Аз имам записана една моя мечта, Европа да стане континент, като никои от никоя част на този континент да не напуска държавата си, да търси препитание другаде. Издигаме лозунга за Европа на равнопоставени свои граждани. Европа на равенството“, отбеляза Вебер.  Според него Европа е толкова силна, защото е обединена от различности. „Ние от ЕНП като християндемократи изповядваме европейските ценности за любов към ближния, затова ще се борим и за бъдеще“, добави той. „Ако искате да гласувате за България, то гласувайте с номер 12“, подчерта Вебер.  \r\nДаяна ДЮЛГЕРОВА", "date": "2019.05.19", "title": "Европейски избори 2019:  Манфред Вебер, ЕНП: Като председател на ЕК ще работя България да влезе в Шенген"}
{"url": "http://www.focus-news.net/news/2019/05/19/2659818/tass-siriyskata-armiya-e-prekratila-ednostranno-oganya-v-idlib.html", "text": "От 18 май сирийските въоръжени сили едностранно са преустановили стрелбата в зоната за деескалация Идлиб, но бунтовниците са обстрелвали позиции на правителствени войски и цивилни в провинциите Хама, Латакия и Алепо , предава  TACC . \r\nOт 18 май бунтовници 13 пъти стреляха по правителствените войски, трима сирийски войници са  ранени, съобщи руският помирителен център на воюващите страни в Сирия (част от Министерството на отбраната на Русия). \r\n\"От 18 май са регистрирани 13 случая на нарушаване на прекратяването на огъня, включително с използването на минохвъргачки и реактивни системи за залпов огън, забранени от споразуменията от Астана от 2017 г. и споразуменията от Сочи от 2018 г. за разполагане в демилитаризираната зона\", заявиха руските военни. Центърът добави, че \"в резултат на обстрела трима сирийски войници бяха ранени\". \r\nВ Сирия бяха създадени четири зони за деескалация в съответствие със споразумението, постигнато през май 2017 г. на разговорите в Астана от представители на Русия, Иран и Турция. Територията на три от тях през 2018 г. е преминала под контрола на Дамаск. Четвъртата зона, разположена в провинция Идлиб и части от съседните провинции Латакия, Хама и Алепо, все още не е подчинена на правителството на републиката, докато по-голямата част от нея е завзета от терористи от „Джебхат ан-Нусра“, припомня ТАСС.  Юлиян Марков", "date": "2019.05.19", "title": "ТАСС: Сирийската армия е прекратила едностранно огъня в Идлиб"}
{"url": "http://www.focus-news.net/news/2019/05/19/2659821/knyaz-nikita-dmitrievich-lobanov-rostovski-imam-ideya-da-se-sazdade-kniga-za-zhenite-hudozhnitsi-v-balgariya.html", "text": "Имам идея да се създаде книга за жените художници в България. Това каза княз Никита Дмитриевич Лобанов Ростовски в интервю за  Агенция „Фокус“  по повод дарението си на Националния исторически музей и за проектите, по които работи. Той уточни, че е на посещение в София два пъти в годината във връзка със заседание на съвета на фондацията „Кирил и Методий“. „Тази фондация се занимава със стипендии на български студенти в чужбина. Правим го в последните 30 години, надявам се да го правим в бъдеще“, обясни княз Ростовски. По думите му една от темите, които е обсъждана е неговото предложение да се създаде книга за жени художници в България. Той отчете, че такава книга да момента не е правена. „Много хора не знаят, че България е една от страните, където има много жени художници. Това статистически не е сравнимо с други страни. Явно, че през турското иго не е имало жени художници, защото ислямът не приветства самоутвърждението на жените“, каза той и изрази надежда тази книга да излезе на следващото заседание на фондацията на 16 май 2020 г. и да бъде съпроводена с изложба на жени художници в България. „Допълнително е моето предложение Министерството на външните работи да купи поне 200 от 1000 книги, които ще бъдат напечатани, за да ги раздава чрез посолствата на България в много страни и с преимущество в ислямски страни. Целта е да се покаже на местните жени, че има страни, където на жените им се дава възможност да се утвърдят като качествени художници. Идеята е изложбата да се използва като реклама под егидата на Министерство на външните работи в страна, където ще се реши, че е значимо за България да се представи. Това е удобна мека дипломация“, каза още княз Ростовски. Той уточни, че книгата трябва да излезе на два езика – на български и на английски.  \r\nДеница КИТАНОВА Пълния текст на интервюто четете по-късно в „Мнение”", "date": "2019.05.19", "title": "Княз Никита Дмитриевич Лобанов Ростовски: Имам идея да се създаде книга за жените художници в България"}
{"url": "http://www.focus-news.net/news/2019/05/19/2659823/evropeyski-izbori-2019-mustafa-karadaya-dps-zalagame-na-dobroto-badeshte-na-detsata.html", "text": "ДПС залага на доброто бъдеще на децата. Това заяви Мустафа Карадайъ, председател на ДПС и водач на листата на политическата сила за европейските избори на 26 май, по време на предизборен митинга-концерт в Момчилград, предаде кореспондент на  Радио „Фокус”  . „Нашето единство се нарича ДПС. Каузата на ДПС е твърде голяма, за да се борят членовете му помежду си. ДПС е пазител на мира в държавата. Ако сме сгрешили, простете. Ние прощаваме”, каза Карадайъ. Присъстваха кандидатите от листата на ДПС за изборите за членове на Европейския парламент от България, народни представители, кметовете на общини и на села, членове и привърженици на политическата формация.  \r\n„Вредим си с примера от 2017-та година. Тогава казвахме: „Тези, които ни разделят, не са наши опоненти, а врагове”. Тогава изгубихме 100 000 гласа. Тяхната политика бе: „С нашите камъни, по нашите глави”. Ако сме сгрешили, простете ни”, допълни председателят Мустафа Карадайъ. Той заяви още, че младежката организация на ДПС е най-голямата в Европа - с 20 000 членове.  \r\n„Залагаме на доброто бъдеще на децата си. Благодаря за подкрепата в последните пет години, за да отстоявам вашия глас в Европа”, допълни досегашният евродепутат Неджми Али, като коментира, че ДПС е вдигнало високо летвата и всява респект, и винаги е отстоявало много добре българския интерес в Европа, при това не с думи, а на дело. Той допълни, че ДПС защитава интереса на всички малцинства и че трябва да спрат спекулациите за това има ли представител на Кърджали в листата на политическата сила за европейските избори, понеже е важно да се говори само за единство. \r\nДарина ДЕЕНИЧИНА", "date": "2019.05.19", "title": "Европейски избори 2019: Мустафа Карадайъ, ДПС: Залагаме на доброто бъдеще на децата"}
{"url": "http://www.focus-news.net/news/2019/05/19/2659824/sport-milan-posreshta-frozinone-i-chaka-pobeda-na-yuventus-sreshtu-atalanta.html", "text": "Възелът за Топ 4 в Италия остава затегнат. Петият Милан има наглед лека задача у дома срещу опашкаря Фрозиноне (19 часа), но наред с това росонерите трябва да се надяват на помощ от шампиона Ювентус, който приема четвъртия в класирането Аталанта (21:30 часа). Преди кръга бергамаските имат 3 точки аванс пред росонерите и Рома. Вълците от своя страна късно снощи гостуваха на Сасуоло. В края на шампионата може да се стигне до въртележка, при която 3 отбора да завършат с равни точки. При такава ситуация Милан има предимство в директните мачове и срещу Рома, и срещу Аталанта. Бергамаските правят сезона на живота си, но пък не са печелили срещу Юве в Серия А от февруари 2001-а. За сметка на това момчетата на Гасперини елиминираха хората на Алегри за Купата на Италия. Сега моментът за нова изненада изглежда подходящ тъй като шампионите играят отпуснато напоследък и спечелиха само 2 точки в последните 3 кръга.", "date": "2019.05.19", "title": "Спорт: Милан посреща Фрозиноне и чака победа на Ювентус срещу Аталанта"}
{"url": "http://www.focus-news.net/news/2019/05/19/2659829/veliko-tarnovo-naselenieto-na-oblastta-e-namalyalo-s-nad-2-200-dushi-prez-2018-godina-v-rezultat-na-otritsatelen-estestven-prirast.html", "text": "Населението на област Велико Търново е намаляло с 2 241 души през 2018 година в резултат на отрицателен естествен прираст. Това сочат данни на Териториално статистическо бюро – Север, Отдел „Статистически изследвания – Велико Търново“ за миналата година. От структурата съобщиха за  Радио „Фокус“ – Велико Търново , че намалението е с 55 души повече спрямо с 2017 година. Намалението на населението в областта в резултат на отрицателен естествен прираст се дължи предимно на негативните демографски тенденции в селата. Във всички общини в областта се отчита отрицателен естествен прираст. \r\nС най-малки по стойности коефициенти на отрицателен естествен прираст са общините Велико Търново и Стражица. С най-голямо намаление на населението вследствие на високия отрицателен естествен прираст е община Сухиндол. Съществено влияние върху броя и структурите на населението оказва и механичният прираст, който също е отрицателен – минус 1183 души. Намалението на населението в резултат на външната и вътрешна миграция в област Велико Търново, измерено чрез коефициента на нетна миграция, е минус 5‰.  \r\nКоефициентът на нетна миграция в градовете е минус 6.4‰, а в селата – минус 1.7‰, или намалението на населението в областта в резултат на механичния прираст се дължи на негативните демографски тенденции както в градовете, така и в селата. В териториален аспект общо в шест от десетте общини в областта коефициетът на нетна миграция е отрицателен, като този показател е най-нисък  в община Свищов, а е положителен в общините Велико Търново, Лясковец, Елена и Сухиндол, съответно. \r\nНадежда КРЪСТЕВА", "date": "2019.05.19", "title": "Велико Търново: Населението на областта е намаляло с над 2 200 души през 2018 година в резултат на отрицателен естествен прираст"}
{"url": "http://www.focus-news.net/news/2019/05/19/2659827/gabrovo-okolo-3000-dka-godishno-zalesyava-severnotsentralno-darzhavno-predpriyatie-gabrovo.html", "text": "Около 3000 дка годишно залесява Северноцентрално държавно предприятие – Габрово. Това каза за  Радио „Фокус“ – Велико Търново  зам.-директорът на предприятието инж. Тодор Бонев. Той отбеляза, че 2/3 от площите се залесяват с топола, предимно по поречието на Дунав и Янтра. Останалата 1/3, или около 1000 дка, се заемат от местни дървесни видове като дъб, бук, акация, бор. „Залесяване се налага само на местата, които се освобождават след провеждането на т. нар. санитарни сечи – там, където гората загива в много кратък период поради нападение от насекоми или гъбни вредители, от ветровали и снеговали и където няма естествено възобновяване на местните видове. Залесяването е една крайна мярка и с прилага там, където природата не може естествено да възобнови гората. Само там се извършва изкуствено залесяване“, посочи инж. Бонев.  \r\nТой отбеляза, че в миналото са се залесявали в десетки пъти повече площи, но обясни това с различната нормативна уредба. Тогава буковите гори са смятани за плевел и са се изсичали масово, след което регламентирано са били залесявани иглолистни видове. Сега нормативната уредба разрешава гола сеч само на топола и акция, които се възстановяват издънково. Всички други голи сечи са забранени. Инж. Бонев съобщи, че от 246 000 хектара, които стопанисва Северноцентрално държавно предприятие – Габрово, 15% или над 32 000 хектара са с гори на възраст над 100 години. \r\nНадежда КРЪСТЕВА", "date": "2019.05.19", "title": "Габрово: Около 3000 дка годишно залесява Северноцентрално държавно предприятие – Габрово"}
{"url": "http://www.focus-news.net/news/2019/05/19/2659828/knyaz-nikita-dmitrievich-lobanov-rostovski-chrez-nyakoi-klauzi-na-konstantinopolskiya-miren-dogovor-se-pozvolyava-na-balgariya-da-stane-knyazhestvo.html", "text": "Чрез някои клаузи на Константинополския мирен договор се позволява на България да стане княжество. Това каза княз Никита Дмитриевич Лобанов Ростовски в интервю за  Агенция „Фокус“  по повод дарението си на Националния исторически музей и за проектите, по които работи. Той обърна внимание, че неговият предшественик Лобанов Ростовски подписва Константинополския мирен договор. „Чрез някои клаузи в него се позволи на България да стане княжество. За това този договор е важен за България, но тук почти никой не знае за него“, коментира князът. Той припомни, че е дарил картина от подписването на този договор на Националния исторически музей. „Когато подарих тази картина на директора на музея, тя ми каза откровено, че не знае за този договор“, коментира още Ростовски. Той зададе и въпроса защо в България има написана книга, свързана с това, че Русия користно е освободила България, за да увеличи своето влияние тук. „Идеята е, че Русия в миналото, сега и в бъдеще ще иска да владее Цариград, Константинопол, защото е необходимо да осигури транзита на Черноморския флот, но в Руско-турската освободителна война фактически е невъзможно. Русия не е готова за нея. Чрез тези дарения се старая да разглася истината  и се моля като я видят представителите на твърденията, че Русия е имала користни, цели да ме нападат. Така поне ще се говори за Константинополския мирен договор. До преди 6 месеца за него нямаше нищо в „Уикипедия“, допълни той.  \r\nДеница КИТАНОВА Пълния текст на интервюто четете по-късно в „Мнение”", "date": "2019.05.19", "title": "Княз Никита Дмитриевич Лобанов Ростовски: Чрез някои клаузи на Константинополския мирен договор се позволява на България да стане княжество"}
{"url": "http://www.focus-news.net/news/2019/05/19/2659820/iliana-benovska-radev-i-ninova-ako-borisov-kazhe-kato-delon-nikoy-ne-mozhe-da-osporva-karierata-mi-kak-shte-otgovorite.html", "text": "Радев и Нинова, ако Борисов каже, като Делон: \"Никой не може да оспорва кариерата ми\", как ще отговорите? Това е въпросът на журналиста Илиана Беновска в днешното издание на предаването „Беновска пита” по Телевизия „Канал 3” и Радио „К2”, съобщиха от  екипа на предаването .  \r\n7 дни преди евроизборите ГЕРБ, в „Арена Армеец“, на среща кандидата на ЕНП за председател на ЕК, инженерът от малко баварско селце Манфред Вебер информира ,че БВП ще расте, общините ще решават сами къде да инвестират парите от Европа, обещават да са по-отговорни управленци.  \r\nЛидерът на ГЕРБ и министър-председател на България Бойко Борисов ,пък, призова ГЕРБ да помолят хората да ги „извинят за слабостите“ и да ги помолят да гласуват на евро изборите. Той предупреди, че дните четвъртък и петък ще бъдат използвани за „вариант Костинброд“ и подготвена атака. Борисов пръв заяви и че 26 май, денят на евро изборите, може  да е ден на прошка и  иносказателно заяви, на финала на речта си:“ Карайте внимателно, спазвайте правилника за движение по пътищата“.  \r\nВ същото време Корнелия Нинова не може да преглътне, че президентът на ПЕС, партията-майка на БСП - Сергей Станишев - е в листата на БСП за ЕП, против нейната лична воля. И Нинова, вместо да направи среща на БСП в „Арена Армеец“ с левия европейски лидер Станишев, тя скришно препятства кампанията му. И ръка за ръка с имотната си дружка Йончева хейти Борисов всеки ден. \r\nУспоредно с евро изборите , пък, президентът на БСП Румен Радев, реди правила за избора на главен прокурор и контрола на 3-мата големи в съдебната система, напада , за пореден път Борисов , самовлюбено внушава, че той поканил „ Фолксваген“ и съветва за самолетите \r\n7 дни преди изборите, пък, почетният председател на ДПС Ахмед Доган пие кафе с кандидатите на ДПС, обещава повече младост и благоденствие и писмено поиска прошка, ако някой е засегнат за нещо.  \r\nБеновска: Радев и Нинова, ако Борисов каже, като Ален Делон: \"Никой не може да оспорва кариерата ми, независимо, дали, ме харесват или не!\", как ще отговорите? \r\nАз съм Беновска. И питам.", "date": "2019.05.19", "title": "Илиана Беновска: Радев и Нинова, ако Борисов каже, като Делон - никой не може да оспорва кариерата ми, как ще отговорите"}
{"url": "http://www.focus-news.net/news/2019/05/19/2659830/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-burgas-sofiya-sofiya-oblast-smolyan-vratsa-veliko-tarnovo-pleven-i-vidin-na-20-may.html", "text": "Кандидатите за евродепутати от „БСП за България“ ще посетят областите Бургас, София, София-област, Смолян, Враца, Велико Търново, Плевен и Видин на 20 май 2019 г. (понеделник). Това съобщиха от пресцентъра на  БСП . \r\nПосещенията ще се проведат по следната програма: Бургас \r\nВ 18.30 часа, в Бургас, в аула в Бургаския свободен университет или сцена на открито на площад „Ат. Сиреков“, водачът на листата Елена Йончева и кандидатите за евродепутати Момчил Неков и Крум Дончев ще участват в митинг-концерт. София-област \r\nОт 17.00 ч., в библиотеката в Елин Пелин, Емил Георгиев ще се срещне с граждани.  \r\nВ 20.00 ч., в салон на читалището в Самоков, Деница Златева ще разговаря с граждани. Смолян \r\nОт 15.30 ч, в заведение „Кристал“ в Смолян, Цветелина Пенкова ще проведе среща с просветни дейци. От 18.00 часа, в читалище „Балкански просветител“ ще започне и срещата й с граждани от региона.  София \r\nВ 10.30 часа, в град София, Валери Жаблянов и Емил Георгиев ще се срещнат със  Съюза на офицерите и сержантите от запаса и резерва в тяхната сграда.   \r\nОт 12.00 часа, ще започне срещата на Иван Кръстев с Национален съвет на хората с увреждания на бул. „Дондуков“ 11. \r\nВ 17.30 часа, ще се проведе среща по проблемите на средното образование с участието на Иван Кръстев и Мариела Модева. Събитието ще се състои в гранд-хотел „София“. Враца \r\nВ 15.00 часа, в читалището на село Бели Извор, община Враца, Велизар Енчев ще разговаря с граждани. От 17.30 часа ще започне и срещата му в клуба на БСП във Враца, а от 18.30 часа той ще бъде в село Костелево, в читалището. Велико Търново \r\nВ 14.30 часа, в музея на Полски Тръмбеш, Иво Христов ще разговаря с граждани. В 17.00 часа, в зала 1 на общината в Горна Оряховица, ще започне и срещата му с хората от региона, а в 18.30 часа той ще бъде в зала „Преслав, „Интерхотел“, във Велико Търново. \r\nОт 15.30 часа, в ритуална зала на Община Сухиндол, ще започне срещата на Петър Витанов с граждани от региона. В 18.00 часа той ще бъде в зала на Общината в Свищов.  Плевен \r\nВ 13.00 часа, в клуба на БСП в Червен бряг, проф. Румен Гечев ще се срещне с граждани. От 15.00 часа той ще проведе среща и в село Мечка, община Плевен, в зала Земеделска кооперация. В 17.00 часа Гечев ще бъде в зала Патронаж, град Белене, за разговор с гражданите от района.  Видин \r\nОт 10.30 часа, в х-л „Скалите“ в Белоградчик, ще започне срещата на Сергей Станишев с граждани. В 12.00 часа той ще посети Кула, където ще разговаря с граждани в партийния клуб. В 17.00 часа ще започне срещата на Станишев в зала на Филхармонията във Видин.", "date": "2019.05.19", "title": "Европейски избори 2019: Кандидатите за евродепутати от „БСП за България“ ще посетят областите Бургас, София, София-област, Смолян, Враца, Велико Търново, Плевен и Видин на 20 май"}
{"url": "http://www.focus-news.net/news/2019/05/19/2659831/evropeyski-izbori-2019-valeri-simeonov-nfsb-sas-silna-podkrepa-v-grada-na-apostola-karlovo.html", "text": "НФСБ е единствената партия, която има най-голямо основание да се бори за българско представителство в Европейския парламент, защото в нейната листа са хора, които реално ще свършат работа – така, както го правят и тук, в България. Ние сме доказали, че сме партия, която работи, вместо да приказва. Това заяви водачът на листата на коалиция „Патриоти за Валери Симеонов (НФСБ и Средна Европейска класа)” – Валери Симеонов пред хората в Карлово, съобщиха от пресцентъра на  НФСБ . По стара българска традиция той бе посрещнат с хляб и сол, а вътре го очакваше пълна зала. Заедно с него бяха кандидатите за български представители в Европейския парламент от коалицията Венера Тодорова и Славчо Атанасов, както и зам.-председателят на НФСБ Борис Ячев. \r\nВерен на слогана „Вместо думи – действия” Валери Симеонов акцентира на свършеното от него като вицепремиер и народен представител, както и на останалите депутати от НФСБ.  \r\nТой посочи изградената по границата с Турция ограда, благодарение, на която бе спрян мигрантския поток.  \r\n„За първи път малкият и среден бизнес получи защита в наше лице – ние застанахме зад малките собственици на казани за варене на ракия, зад малките собственици на бензиностанции и търговци на горива, зад хората по програмата „Плод и мляко”, зад дребните земеделски производители”, посочи Валери Симеонов.  \r\nВодачът на листата на родолюбивата коалиция припомни и проверките, инициирани от него по Черноморието, благодарение на които в бюджета на държавата влязоха няколкостотин милиона лева.  \r\nВалери Симеонов единствен се опълчи на големите акули в бизнеса, бе припомнено още по време на срещата – с внесените от него промени в Закона за хазарта.  \r\nНФСБ започна кардинална промяна в системата на ТЕЛК. Репортажите, които телевизиите излъчват през последните седмици за мними инвалиди са доказателство за това, че политическата сила е на прав път, настоявайки за реформата.  \r\nБлагодарение на НФСБ и Валери Симеонов за първи път от 30 години насам българските общности в чужбина разбраха, че не са сами – с работата си като вицепремиер и народен представител Валери Симеонов показа, че българската държава трябва да стои и защитава интересите на нашите сънародници зад граница.  \r\n„Затова съм категоричен, че в Европейския парламент трябва да отидат хора, доказали, че могат да водят битки, да отстояват позиции и защитават българския национален интерес”, подчерта Валери Симеонов. \r\nДъбенските музиканти поднесоха на Валери Симеонов в знак на благодарност за подкрепата специално изработен портрет на Васил Левски. Благодарности към Валери Симеонов, за това, че ги подпомага отправиха и от Съюза на тракийските дружества. \r\nКоалиция „Патриоти за Валери Симеонов (НФСБ и Средна Европейска класа)” се явява на предстоящите избори за български представители в Европейския парламент с №1 в бюлетината.", "date": "2019.05.19", "title": "Европейски избори 2019: Валери Симеонов, НФСБ, със силна подкрепа в града на Апостола - Карлово"}
{"url": "http://www.focus-news.net/news/2019/05/19/2659825/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ от 17.00 часа. Това съобщиха от екипа на предаването  „Беновска пита“  по „Канал 3”. \r\nНейни събеседници в днешното издание на предаването под надслов „Политиката, глупако!, което ще започне с коментар на Илиана Беновска, ще бъдат:  За: Кой залага „капани“ на ГЕРБ? \r\n- Димитър Николов - заместник-председател на ИК и на ПП ГЕРБ, кмет на Бургас; За: Има ли „воеводи“ в политиката? \r\n- Юлиан Ангелов – организационен секретар на ВМРО, народен представител, 2-ри в листата за евроизборите; За: Честни ли са изборите в България? \r\n- проф. Михаил Константинов, председател на „Информационно обслужване“; За: Как да упражним вота си на евроизборите? \r\n- Александър Андреев, говорител на Централната избирателна комисия. \r\nПовторението се излъчва по Канал 3 и по К2 от 23.15 часа в неделя вечер. Адресът на предаването е benovskapita@gmail.com.", "date": "2019.05.19", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/05/19/2659833/sport-grigor-dimitrov-se-klasira-za-osnovnata-shema-na-turnira-v-zheneva.html", "text": "Григор Димитров се класира за основната схема на турнира в Женева, който е от категория АТП 250. Българинът победи в два сета - 7:5, 6:3 италианеца Томас Фабиано, играещ под № 7 в квалификациите. \r\nТова бе втора победа на българина от два мача срещу световния № 100. По-рано през сезона Димитров надделя над италианеца на Australian Open със 7:6, 6:4, 6:4.", "date": "2019.05.19", "title": "Спорт: Григор Димитров се класира за основната схема на турнира в Женева"}
{"url": "http://www.focus-news.net/news/2019/05/19/2659835/alfa-tv-makedoniya-kakva-e-pozitsiyata-na-angela-merkel-za-razshiryavaneto-na-es.html", "text": "Каква е позицията на Ангела Меркел за разширяването на ЕС, коментира македонският телевизионен канал  “Алфа ТВ“ \r\nДали Германия твърдо застава на една линия с Франция, когато става въпрос за разширяването? Дали друго потвърждение, че датата, която правителството в Скопие очаква през юни, няма да я получи? Вчера от Загреб германският канцлер Меркел каза, че подкрепят европейската перспектива на страни като Македония, но по принцип. Приоритет, според Меркел, са реформите. \r\n„Германската позиция е известна - по принцип подкрепяме европейската перспектива на Западните Балкани, но критериите за присъединяване трябва да бъдат изпълнени“, каза Меркел вчера в Загреб. \r\nВсъщност това послание бе получено от министър-председателя Заев на срещата на върха в Западните Балкани в края на април. На петте страни, които очакват прием им бе казано ясно, че нямат причина да се надяват на бързо влизане в ЕС, защото първо ще трябва да се справят с вътрешните проблеми. \r\nСедмица по-късно, по време на посещението на папата, на въпрос от чуждестранни журналисти, Заев каза, че след папата той възнамерява 10 пъти да отиде при ключовите лидери на ЕС - Макрон, Меркел, за да ги убеди, че Македония заслужава дата. Дали след вчерашното изказване на Меркел все още смята същото \r\n„Ако трябва ще отида на срещи с Макрон, Рюте и канцлера Меркел десет пъти, това го правеха моите колеги Ципрас и Борисов. Евроинтеграцията е втората ни цел, първата - приемането в НАТО - вече е постигната. 14 години са прекалено много, за да чакаме пред вратите на ЕС“, каза Заев на 7 май. \r\nМеждувременно френския посланик в Скопие предаде ясно послание от Франция. Беше лаконичен, датата не може да бъде подарък - трябва да бъде заслужена . \r\n„Не е само политически маркетинг. Ще бъде добре за нас, посланиците от западните страни бихме били щастливи, защото всички ние искаме отварянето на преговорите, но страната трябва наистина да бъде готова и това не трябва да бъде просто подарък. Това трябва да е заслужен подарък и това е във вашите ръце“, каза Кристиан Тимоние. \r\nСпоред него Европейският съюз след България и Румъния е предпазлив по отношение на новите членове, защото споменатите страни са хармонизирали законите, но  не са ги прилагали.  Юлиян Марков", "date": "2019.05.19", "title": "„Алфа ТВ“ (Македония): Каква е позицията на Ангела Меркел за разширяването на ЕС"}
{"url": "http://www.focus-news.net/news/2019/05/19/2659834/vitsepremierat-mariyana-nikolova-shte-prisastva-na-tseremoniyata-po-vstapvane-v-dlazhnost-na-novoizbraniya-prezident-na-ukrayna-volodimir-zelenskiy-na-20-may.html", "text": "Заместник министър-председателят по икономическата и демографската политика Марияна Николова ще присъства на официалното встъпване в длъжност на новоизбрания президент на Украйна Володимир Зеленский на 20 май 2019 г. в Киев. Това съобщиха от  правителствената информационна служба . Церемонията ще започне в 10.00 часа с тържествено заседание на Върховната Рада на Украйна, на което новоизбраният президент ще положи клетва. След инагурацията новият държавен глава ще даде тържествен прием за високите гости в Мариинския дворец.", "date": "2019.05.19", "title": "Вицепремиерът Марияна Николова ще присъства на церемонията по встъпване в длъжност на новоизбрания президент на Украйна Володимир Зеленский на 20 май"}
{"url": "http://www.focus-news.net/news/2019/05/19/2659836/sport-gimnastichkata-boryana-kaleyn-specheli-tri-bronzovi-medala-ot-evropeyskoto-parvenstvo-po-hudozhestvena-gimnastika-v-baku.html", "text": "Боряна Калейн спечели три бронзови медала от Европейското първенство по художествена гимнастика в Баку. Това съобщиха от  Българската федерация по художествена гимнастика  на официалната си страница във „Фейсбук“. Катрин Тасева е на осмо място. Боряна Калейн се е справила отлично с лентата, като с резултат от 19.750 е спечелила третото си отличие. „Веднага след края на състезанието Бубето каза, че е направила силно състезание, съжалява за грешката на обръч, но го отдава на невнимание. Радва се, че има развитие при нея, отдава го на тренировките и осъзнатостта си! Каза, че всичко си зависи от нея, че бронзовият медал е за всички и се готви усилено за...матури в училище! Като се прибере в хотела, Бубето ...учи, не си почива! Шапки долу за Боряна!“, пишат от федерацията.", "date": "2019.05.19", "title": "Спорт: Гимнастичката Боряна Калейн спечели три бронзови медала от Европейското първенство по художествена гимнастика в Баку"}
{"url": "http://www.focus-news.net/news/2019/05/19/2659826/dmitriy-peskov-initsiativa-za-sreshta-mezhdu-putin-i-tramp-tryabva-da-doyde-ot-amerikanska-strana.html", "text": "Инициатива за среща между Путин и Тръмп трябва да дойде от американска страна, заяви говорителят на руския президент Владимир Путин, Дмитрий Песков пред руския телевизионен канал „Россия-1“, цитиран от  TACC . \r\nПозицията на американските власти по много въпроси е променлива и едва ли е възможно да се правят прогнози за бъдещето на двустранните отношения за следващите две години. \r\nНаистина, позицията на президента Тръмп и позицията на американската страна по много въпроси са обект на бързи промени, така че тук e да се изчакат някои изчерпателни обяснения", "date": "2019.05.19", "title": "Дмитрий Песков: Инициатива за среща между Путин и Тръмп трябва да дойде от американска страна"}
{"url": "http://www.focus-news.net/news/2019/05/19/2659822/deutsche-welle-avstriyskite-krayno-desni-pokazaha-istinskata-si-sashtnost.html", "text": "Наглостта и арогантността на крайно десните в Австрия доведе до тяхното преждевременно разрушаване. Барбара Везел от  Deutsche Welle  вижда скандала с Австрийската партия на свободата като предупреждение за консерваторите, желаещи да влязат в съюз с крайно десни партии и движения. Агенция „Фокус“ представя материала без редакторска намеса. \r\nЗаписите на Ибиса от тайната среща на вече бившия австрийски вицеканцлер Хайнц-Кристиан Щрахе с жена, която уж представлява руски олигарх, със сигурност предизвикаха очакван интерес. За неговите политически опоненти кадрите на бившия лидер на Партията на свободата на Австрия (АПС), които е полегнал на диван, пиян и безконтролен, идват като подарък. За консервативния канцлер на Австрия Себастиан Курц те идват като силно предупреждение. Последното маска на добро поведение беше откъснато от лицето на Щрахе. Това, което се разкрива, е наистина грозна гримаса. \r\nВ действителност \"Операция Ибиса\" не е изненада, когато става дума за характера на Щрахе и неговите партита. Най-удивителното е, че самият лидер на АПС, който обещаваше правителствени договори в замяна на партийни дарения, определи скандала пристрастно медийно отразяване в един от най-големите вестници в страната. Щрахе се държи така, сякаш притежава Алпийската република, заедно с всички нейни граждани. \r\nОткровенията от Ибиса дойдоха след поредица от скандали, които оказват все по-голям натиск върху коалицията на консерваторите (АНП) и крайно десните във Виена. Първо, имаше връзка на Австрийската партия на свободата  към член на така нареченото движение за идентичност, който получил пари от извършителя на терористичните атаки в Крайстчърч. Това стана, след като партията провеждаше кампания срещу обществения оператор ORF, след като един от неговите домакини основателно постави под въпрос партията за нацистки подтекст на карикатура, разпространявана от младежкото крило на АПС. \r\nДруг политик от АПС оприличи мигрантите на плъхове, а нацистките химни са били чути на социални събития, тясно свързани с партията - серията от гафове е безкрайна. Но АПС работи с демократичния спектър от доста време. Тя умишлено изостави опитите си да се отличава от нео-нацистите и другите радикални групи. \r\nАферата е удар за планирания съюз на десни партии преди изборите за Европейски парламент. Лидерите на десните партии или свиват рамене, или се смятат за жертви на аферата или отричат да участват като цяло. Но този последен инцидент на АПС още веднъж доказва, че десните популисти не търсят реформа в Европа, а искат да доведат до нейното унищожение. Техният политически модел е частично вдъхновен от Русия и отчасти от фашизма. \r\nНадеждите на италианския министър на вътрешните работи и лидерът на партията \"Лига\" Матео Салвини, които се стремят да спечелят консервативната Европейска народна партия (ЕНП) като съюзник и така да може да влияе на европейската политика, може най-накрая да бъдат смазани със записа от Ибиса. \r\nПо време на предизборната кампания германският политик Манфред Вебер, водещият кандидат на ЕНП, се дистанцира от аферата в Ибиса, като посочи, че той отдавна е бил срещу популисти и екстремисти - независимо дали са отляво или вдясно - защото не предлагат реални решения. Защо той дори споменава левите, когато става дума за десни екстремисти, и защо опитът му да се дистанцира от крайно десните партии е толкова слаб, че остава донякъде загадка. \r\nЗа съжаление, Вебер е този, който години наред е подготвял пътя за възхода на Виктор Орбан, унгарския авторитарен премиер. Орбан - самопровъзгласен антидемократ, който открито отхвърля европейските ценности и норми - сега служи като модел за Салвини и други десни популисти. \r\nМоже би Вебер е толкова смутен от всичко това, че не иска да говори за аферата АПС. Ако той най-накрая не осъзнае какво наистина се развива в десния ъгъл на Европейския парламент и че той не може да сътрудничи с тези партии, тогава на него наистина не може да му се помогне. \r\nПо-рано изглежда, че канцлерът Курц е вярвал, че може да се измъкне сух от сътрудничеството с АПС. Но крайно дясната партия наскоро изостави всякакви ограничения и направи живота на Курц в коалицията все по-труден. Австрийският канцлер иска да запази остатъчното си доверие като буржоазен консерватор, но Щрахе и неговите приятели са изтикали правителството му още по-далеч в екстремисткия десен ъгъл. Курц трябваше да осъзнае, че този съюз няма да бъде нито приемлив, нито устойчив в дългосрочен план. \r\nВсъщност е доста просто: тези, които влизат в блатото, се цапат. Всеки, който се занимава с десни екстремисти и приятели на неонацисти, е полезен идиот. Не може да има коалиции с онези, които наричат западните демокрации \"декадентски\" и говорят възторжено за диктатурата на Путин. Скандалът със Щрахе е последно предупреждение за всички в Европа, които вярват, че могат да си имат работа  с десни екстремисти, но се считат за демократи. Сега дойде време да кажем: \"Не продължавайте по този път!\"  Юлиян Марков", "date": "2019.05.19", "title": "Deutsche Welle: Австрийските крайно десни показаха истинската си същност"}
{"url": "http://www.focus-news.net/news/2019/05/19/2659840/evropeyski-izbori-2019-elena-yoncheva-bsp-za-balgariya-da-zashtitavame-interesite-na-balgariya-tova-e-nashata-nay-golyama-tsel.html", "text": "Да защитаваме интересите на България, това е нашата най-голяма цел. Това каза водачът на листата на „БСП за България” за европейските избори Елена Йончева по време на срещна с актива на местната организация на БСП и с граждани в Казанлък, предаде кореспондент на  Радио „Фокус” . Тя заяви, че в момента Европейският парламент се управлява от Европейската народна партия. „Тяхната основна цел е да крепят Борисов, а той не е способен да защити какъвто и да било държавен интерес. Неговата основна грижа е да защити себе си, да оцелее. Той е зависим от своето минало на човек с голяма дървена бухалка, зависим е и от своето настояще. Такива политици са опасни за България, защото те не могат да защитят нито един национален интерес на България, защото са зависими.”, коментира Йончева.  \r\nЕлена Йончева подчерта, че през последните 10 години България не е успяла да защити най-големите инвестиционни проекти в новата история на страната. „Южен поток”, който се превърна в „Турски поток” и днес кранчето на газта се дължи от нашата южна съседка, от Турция. На фона на Германия, която успя да защити „Северен поток – 2” и в момента се строи. Не успяхме да защитим „Бургас – Александруполис”. И третият проект е „Белене”, която тази година щеше да работи и ние днес нямаше да говорим за това, че цените на електроенергията се увеличават.”, заяви Йончева и посочи, че през последните дни е посетила много предприятия, чиито управителите са в шок, предвид предстоящото увеличение на цената на промишления ток. „От следващия месец те ще плащат два пъти по-висока цена на промишления ток, в резултат на което ще се вдигнат цените на основните потребителски стоки. Това са национални интереси, които ние не успяхме да защитим. А в Европейския парламент нашата програма е именно защита на нашите енергийни проекти. Защото, ако България няма предвидими енергоносители, ние не можем да развиваме нашата промишленост. Ще трябва да купуваме газ, електроенергия, вместо да продаваме, вместо да транзитираме. Имаме премиер, който продаде интересите на България. Затова трябва да се говори”, каза още кандидатът за евродепутат Елена Йончева. \r\nВ Казанлък с Елена Йончева бяха и кандидатът за евродепутат от БСП Иван Кръстев, както и народни представители на левицата от Старозагорски избирателен район. По време на пресконференция, дадена от тях пред Община Казанлък, стана ясно, че са направили обиколка из града, по обекти, изградени от ГЕРБ. В този смисъл Елена Йончева отбеляза, че за последните седем години са продадени над 2 000 декара имоти, като са извършени 830 продажби, предимно заради получаването на комисионни. Това Йончева определи като политика на всички общини в страната.  \r\nТя коментира и конкретни продажби – на детското автоградче в село Енина, както и на бившето училище „Димитър Андреев”, закупено от съпругата на бивш заместник-кмет на общината, обърна внимание и на казуса „лагерът в Равда”. „Благодарение на общинските съветници на левицата, тази сделка е спряна.”, подчерта Елена Йончева. \r\nЙончева обърна внимание и на това как в България, според БСП, се правят обществените поръчки, а именно - за конкретни фирми и лица. В този смисъл тя цитира доклад на Българската стопанска камара, в който според допитване до бизнеса 80 процента от обществените поръчки, които се правят в България, са за конкретни предварително избрани фирми-победители. „Това е и причината младите българи, работещите, в активна възраст да напускат България. Защото българските общини се феодализират.”, каза тя. \r\nЕлена Йончева изрази своето убеждение, че на 26 май не просто левицата ще победи, а ще победи България. „Когато един народ вижда как се гаврят с него, няма авторитарна власт, която да оцелее. И затова ГЕРБ си отиват, те си заминават. Оттук-нататък битката ще бъде трудна, но ние ще успеем. След тази победа ние всички ще започнем да възстановяваме България и всеки български гражданин да разбере, че тази победа си е заслужавала.”, заяви тя. \r\nСлавяна ГАЙДАРОВА", "date": "2019.05.19", "title": "Европейски избори 2019: Елена Йончева, „БСП за България”: Да защитаваме интересите на България, това е нашата най-голяма цел"}
{"url": "http://www.focus-news.net/news/2019/05/19/2659841/aktsenti-v-sutreshniya-blok-dobro-utro-balgariya-po-radio-fokus-na-20-may.html", "text": "3 300 машини за предстоящите избори за членове на Европейския парламент са вече доставени, а на 24 май ще бъдат разпределени в различни секции на страната. До 21 май пък трябва да бъдат разпределени и бюлетините. Как ще избираме европейски представители, какви са рисковете пред този вот и каква е готовността на Централната избирателна комисия (ЦИК)? Отговорите ще потърсим от говорителя на ЦИК Александър Андреев.  \r\nВ предизборното ни студио продължаваме разговора за бъдещето на Европа и България, за важните приоритети и оставените послания, а наш гост ще бъде кандидатът за евродепутат от листата на „Коалиция за България“ доц. д-р Георги Кючуков.  \r\nЩе се насочим и към Черноморието, за да проверим пристигнаха ли първите летовници и какво ще ги очаква този сезон? За всичко питаме кмета на Поморие Иван Алексиев.  \r\nВ минутите след 09.00 часа - отново с поглед към предстоящите летни почивки, Натали Стефанова от  Радио „Фокус“-Пирин  ще ни обясни как да подготвим автомобила си за дълъг път.  Тези и още теми - в сутрешния блок   на   от 06.00 до 10.00 часа на 20 май, с водещ Виктория Месробович - Кувенджиева.", "date": "2019.05.19", "title": "Акценти в сутрешния блок „Добро утро, България“ по Радио „Фокус“ на 20 май"}
{"url": "http://www.focus-news.net/news/2019/05/19/2659837/evropeyski-izbori-2019-prof-boyan-durankev-koalitsiya-za-balgariya-iskame-balgariya-da-se-vazpolzva-ot-es.html", "text": "Ние, от „Коалиция за България“, искаме България да се възползва от Европейския съюз (ЕС). Това каза професор Боян Дуранкев, водач на листата на „Коалиция за България“ за европейските избори, пред симпатизанти в град Стамболийски, предаде репортер на  Радио „Фокус“-Пловдив . Той поясни, че след 30 години преход и 12 години членство в ЕС няма никакъв напредък у нас, но пък има щастливи политици. „Те казват, че са усвоени много еврофондове, имаме магистрали, но пък и успяха да направят хубави апартаменти с асансьор до тях, имат и офшорки“, заяви проф. Дуранкев. „Има и трети политици, които също са много щастливи и с къщите си за гости“, добави проф. Дуранкев.  По думите му те са и много честни и казват, че разпределят финансовите потоци. „Те участват във всяка власт и 12 години в ЕС винаги са загребвали от кацата с меда, но ние, хората, не сме щастливи“, коментира професор Боян Дуранкев.  \r\n„Ние искаме догонващо икономическо развитие, което да започне от 2020 до 2025 година и догонващо социално развитие, стабилизиране на демографската система и преминаване към демографски растеж“, добави проф. Дуранкев. „Ако имаме изпреварващо икономическо развитие, сметките ще стигнат и до доходите“, каза още Дуранкев. „Ние сме под средната минимална заплата на ЕС. Ако имаме догонващо развитие на ЕС, минималната заплата може спокойно да отиде на 1000-1020 лева и средна заплата - 2000 лева. Ако това стане, ще поработим и за младите хора, за да ги задържим и за да има раждаемост“, посочи професор Боян Дуранкев.    \r\nЦветана ТОНЧЕВА", "date": "2019.05.19", "title": "Европейски избори 2019: Проф. Боян Дуранкев, „Коалиция за България“: Искаме България да се възползва от ЕС"}
{"url": "http://www.focus-news.net/news/2019/05/19/2659842/evropeyski-izbori-2019-dimitar-danchev-da-zapazim-i-predadem-avtentichniya-balgarski-duh-i-kultura-v-evropa.html", "text": "Основна цел на нашите бъдещи представители в европейския парламент ще бъде да запазят и предадат този автентичен български дух и култура и в Европа, и в европарламента\". Това каза кандидатът за евродепутат от „БСП за България“ Димитър Данчев по време на Националния Странджанско-тракийски събор „Фолклорен венец Божура“ край град Средец, съобщиха от пресцентъра на  БСП . Според Данчев българинът има основания да се чувства достоен гражданин на ЕС, защото духът и културата на България са изключително интересни. \"Те показват една национална идентичност, която трябва да бъде предадена и в Европа“, допълни той. „Намираме се в навечерието на най-българския празник - 24 май. Смятам, че и в цивилизационен план българите можем да се чувстваме горди, защото нашите свети братя Кирил и Методий са съпокровители на Европа, а българската азбука е третата азбука в ЕС“, каза още Данчев.  \r\nДимитър Данчев бе придружаван от народните представители от „БСП за България“ Петър Кънев и Николай Тишев, областния лидер на БСП Стойко Танков и председателя на ОбС на БСП – Средец Йона Чобанова. Те положиха цветя на паметника на Стефан Караджа в местността Божура.", "date": "2019.05.19", "title": "Европейски избори 2019: Димитър Данчев: Да запазим  и предадем автентичния български дух и култура в Европа"}
{"url": "http://www.focus-news.net/news/2019/05/19/2659843/sitel-makedoniya-koi-sa-parvite-naznacheniya-na-stevo-pendarovski.html", "text": "Кои са първите назначения на Стево Пендаровски, коментира македонският телевизионен канал  “Сител“ \r\nСедмица след като встъпи в длъжност, новият президент Стево Пендаровски е създал щаба  на своя кабинет. Главен секретар на президентската служба стана настоящият говорител на правителството Миле Бошняковски. Източници от кабинета на Пендаровски за Сител разкриват нови сигурни имена, които ще служат на президента. \r\nПрофесорът по право Александър Спасов ще бъде външен сътрудник за експертни, научни становища и съвети. Спасов е бил външен съветник на премиера Зоран Заев, където е работил безвъзмездно, но за Пендаровски ще работи срещу заплащане. Един от специалните съветници на Пендаровски ще бъде директорът на Института „Прогрес” - Тоше Зафиров. Полтологът ще се оттегли от тази позиция и от други позиции, които заема. Зафиров ще съветва Пендаровски във вътрешната политика. Връзките с обществеността на държавния глава ще се ръководят от бившата журналистка Катерина Цаневска. \r\nОчаква се скоро да се проведе първото учредително заседание на Съвета за национална сигурност с новите имена, предложени от президента. Пендаровски лично води разговорите с тези, които ще бъдат част от неговия кабинет. \r\nЩе има и ревизия на предишния президентски кабинет. Главният секретар по времето на Иванов - Борис Йосифовски вече е получил ново назначение - държавен съветник в кабинета на бившия президент. Следващата седмица Пендаровски ще поиска извънреден финансов контрол от Държавната сметна палата и ще поиска извънредна инспекция от Административния инспекторат за документи, архиви и процедури от времето на Иванов. \r\nОфициалният президентски сайт все още не е активен и Пендаровски информира за дейността си на страницата в социалната мрежа „Фейсбук“ от времето на предизборната кампания.  \r\nПървата дама вече започна да развива дейност. Съпругата на Пендаровски, Елизабета Георгиевска, откри конгреса на Световната психиатрична организация, посветена на деменцията.  Юлиян Марков", "date": "2019.05.19", "title": "„Сител“ (Македония): Кои са първите назначения на Стево Пендаровски"}
{"url": "http://www.focus-news.net/news/2019/05/19/2659844/evropeyski-izbori-2019-rumen-petkov-abv-regionalnite-razlichiya-v-es-se-zadalbochavat.html", "text": "Регионалните различия в Европейския съюз (ЕС) се задълбочават. Това каза председателят на АБВ Румен Петков пред симпатизанти в Стамболийски, предаде репортер на  Радио „Фокус“-Пловдив . Той добави още, че страната ни се намира в демографска катастрофа. „Затова промяната трябва да стане днес и сега, защото е все по-реално процесът на обезлюдяване на нашите градове и села да стане необратим“ коментира Петков. „Ние искаме Европа да бъде стожер на мира“, посочи Петков. По думите му двойните стандарти са част от ерозията на ЕС. Той добави още, че санкциите срещу Русия са абсурдни. Според него с тези теми някои партии  спекулират. „Ние искаме реализирането на енергийните проекти. Видяхме, че за година и половина нищо не се случва“, отбеляза Румен Петков. Според него въпросът за мира е възлов и той не е възможен без Русия. „Ние единствено се борим за спасяването на въгледобива и да възцари енергийна справедливост“, каза още той и заяви, че НЕК е в състояние на фалит. Според него се спекулира и с темата за циганите, като по този начин ВМРО си купува гласове.  \r\n„ЕС трябва да се обърне с лице към нашите проблеми. Гласувайки за нас, вие гласувате за националните ни интереси“, добави още Румен Петков. По думите му този двуполюсен модел, който властва в момента, е извратена форма на еднопартийно управление, защото не е нормално една парламентарна група да не ходи на работа. Според Петков това правителство е безконтролно.  \r\nТой заяви, че листата на коалицията излъчва интелектуална мощ. Румен Петков говори още и за отношенията ни с Македония, които трябва да бъдат решени сега, тъй като те непрекъснато крадат нашата история. \r\nЦветана ТОНЧЕВА", "date": "2019.05.19", "title": "Европейски избори 2019: Румен Петков, АБВ: Регионалните различия в ЕС се задълбочават"}
{"url": "http://www.focus-news.net/news/2019/05/19/2659838/evropeyski-izbori-2019-gerb-predstavi-manfred-veber-v-sofiya-obzor.html", "text": "Политическа партия ГЕРБ проведе основното си предизборно събитие в зала „Арена Армеец“ в София. То започна с изпълнение на българския и европейския химн. Специален гост на събитието беше кандидатът на ЕНП за председател на следващата Европейска комисия Манфред Вебер. Пред събралите се симпатизанти на партията, лидерът на ГЕРБ и министър-председател  Бойко Борисов   заяви, че евродепутатите от ГЕРБ и СДС ще бъдат дисциплинирани, обединени и ще изпълняват общите решения на ЕНП. По думите му Европа е един организъм, една система. „България си има правителство и Европа си има правителство. Ние можем да гарантираме инфраструктурата, доходите и най-вече опазването на външната граница на ЕС. Много усилия влагаме и се справяме добре, не случайно в Европа ни дават за пример“, добави премиерът Борисов. Той увери, че правителството ще продължава да инвестира в инфраструктурата, газовата сфера в изграждане на нови заводи за повече квалифицирани работни места.  \r\nКандидатът за председател на ЕК от ЕНП  Манфред Вебер  изтъкна, че в последните 5 години гласът на България се е чувал ясно в ЕП. По думите му това е така заради активността и работата на българските депутати от политическа партия ГЕРБ. „Бойко Борисов води България уверено в Европа за повече сигурност и благоденствие“, посочи Вебер. Той отбеляза, че като председател на ЕК ще работи за това България да влезе в Шенгенското пространство. Вебер благодари на водача на листата на ГЕРБ и СДС  Мария Габриел , която по думите му води европейската политика към развитие на технологиите и участие на младежите в нея.  \r\nОт своя страна Габриел отбеляза, че с премиера Бойко Борисов и ГЕРБ България следва непоколебимо европейския си път на развитие. Нека си кажем „да, не сме идеални, работим, грешим, но и бързо поправяме грешките си“. Грижим се за всяко населено място. Това са нашите качества, които с времето не трябва да губим от поглед“, каза още тя. „Ще покажем, че с труд, реалистични ангажименти и конкретни идеи ще продължим да работим за по-добър жизнен стандарт и развити региони, за Европа, която закриля и дава перспективи“, посочи Мария Габриел.  Водачът на листата на ГЕРБ и СДС подчерта, че ключовата дума в Европа днес е доверие. „Доверието обаче е заложник на конформизма. Да му вдъхнем нова сила, зависи от всеки един от нас“, заяви тя. \r\nЗам.-председателят на ГЕРБ и председател на изборния щаб на партията  Цветан Цветанов  обяви, че ГЕРБ е силна политическа формация, защото е единна. Той благодари на кандидатите за евродепутати, които са посетили всички 250 общини в страната. Според него те са успели да покажат какво са направили за просперитета на регионите. „Имаме стабилност, имаме министър-председател Бойко Борисов“, заяви той. Цветанов поздрави правителството за всички отделени ресурси и усилия за подкрепа на българските граждани. „Имаме избори, които трябва да спечелим, но те ще бъдат спечелени“, добави зам.-председателят на ГЕРБ. \r\nСпоред кмета на София и зам.-председател на ГЕРБ  Йорданка Фандъкова  голяма група от депутати на ГЕРБ и СДС в ЕП означава силна защита на българските проекти. „Подложени сме на агресивни атаки от нашите опоненти, защото не могат да признаят, че е направено“, добави Фандъкова.  \r\nМинистърът на финансите  Владислав Горанов  отбеляза, че в страната ни има алтернативна, но тя не е по-добра от ПП ГЕРБ. Той заяви, че правителството усилено работи и отчита положителни тенденции в нарастване на БВП на страната, увеличение на средната и минимална работна заплата, успешно изградени инфраструктурни проекти и реализирани мерки в образованието.    \r\nВицепремиерът  Томислав Дончев  се обърна към актива на ГЕРБ и ги призова да бъдат по-добри във всеки следващ ден. „Сега е време да се гради и надгражда България. Като казвам да се гради нямам предвид само пътища, железници, училища, детски градини, паркове и лаборатории“, посочи още Дончев. Според него трябва да се фокусира гражданската енергия на едно място.  По думите му най-важна е нишката на доверието, която свързва гражданина и държавата, защото ако тя се скъса „не сме държавници, а самозванци“. \r\nПредседателят на СДС  Румен Христов  каза, че ГЕРБ и СДС са изправени пред избори, които ще спечелят. Според него листата на двете политически сили е прекрасна, включваща еврокомисар, петима евродепутати, бивши министри и общински съветници. Той благодари на премиера Борисов за сключеното споразумение.  \r\nВ предизборното събитие участваха близо 14 000 членове и симпатизанти на ГЕРБ от всички областни структури на партията в цялата страна, ръководството на ГЕРБ, народни представители, министри, общински съветници, кметове и председатели на общински съвети от ГЕРБ.  \r\nДаяна ДЮЛГЕРОВА", "date": "2019.05.19", "title": "Европейски избори 2019: ГЕРБ представи Манфред Вебер в София (ОБЗОР)"}
{"url": "http://www.focus-news.net/news/2019/05/19/2659845/sport-napoli-priema-inter-3-tochki-prashtat-gostite-v-shampionska-liga.html", "text": "Наполи приема Интер днес от 21:30 часа в мач от предпоследния кръг на италианската Серия А. Евентуални 3 точки ще пратят нерадзурите предсрочно в ШЛ. В противен случай борбата за място в Топ 4 ще продължи до финалния ден на шампионата. Интересен факт е, че Интер не е спечелил нито едно от последните си 12 гостувания на Наполи в Серия А (0-4-8), като в 8 от срещите дори не успя да се разпише. През настоящата кампания пък момчетата на Спалети събраха най-много сухи мрежи - 17. Предстои и сблъсък на вратарите с най-добри показатели в италианския елит - Алекс Мерет и Самир Ханданович. Стражът на Наполи е с най-добър процент спасени удари (81%), следван от словенеца, който е със 77%.", "date": "2019.05.19", "title": "Спорт: Наполи приема Интер, 3 точки пращат гостите в Шампионска лига"}
{"url": "http://www.focus-news.net/news/2019/05/19/2659846/pregled-na-mezhdunarodnite-novini-do-18-chasa-agentsiya-fokus.html", "text": "Най-вероятната датата на предсрочните избори за Върховната Рада е 14 юли 2019 година, предава украинската информационна агенция  УНН \r\nНазначаването на предсрочни избори ще бъде следващата стъпка за разпускането на Върховната Рада, което новоизбраният президент Владимир Зеленски се очаква да обяви веднага след встъпването в длъжност. \r\nПо-рано укарински медии са публикували проект на указ за разпускане на парламента. От екипа на Зеленски този документ беше наречен фалшив, но представител на новоизбрания президент Дмитрий Разумков каза, че ще бъде инициирано разпускането на парламента. \r\nВ допълнение, самият Зеленски обеща на парламента неудобства, вероятно намеквайки за разпускането му. \r\nАгенцията припомня, че на 17 май, фракцията „Народния фронт“ официално обяви оттеглянето си от коалицията. След това председателят на парламента заяви, че коалицията престава да съществува. \r\nВ същото време повечето анализатори твърдят, че правителствена коалиция във Върховната Рада не съществува от 2016 г. насам. \r\nПо закон Върховната Рада има 30 дни да създаде нова коалиция. Сега мислите за евентуалното разпускане на Рада са разделени, защото формално по време на формирането на коалицията е невъзможно да се разпусне парламентът, а по-късно разпускането на Радата е блокирано от факта, че до края на мандата й остава по-малко от половин година. \r\n*** Централната избирателна комисия на Косово (ЦИК) обяви на пресконференция, че в извънредните местни избори, които се провеждат днес в четири общини в Северно Косово, до 11 часа 9,361 избиратели са упражнили правото си на глас или 16.14% от общия брой на избирателите в четирите общини, съобщи кореспондентът на Македонската информационна агенция (МИА) от Прищина цитирани от  “Опсервер“ .  \r\nПредседателят на ЦИК, Валдете Дака, каза, че изборният процес протича нормално и не са отбелязани проблеми в 44-те избирателни центъра в общините Северна Митровица, Лепосавич, Зубин Поток и Звечани. Дака информира, че избирателната активност до 11 часа на редовните местни избори през октомври 2017 г. в тези общини е била 14,88%. Право на глас в четирите общини с мнозинство на сръбското население имат 57 983 граждани, като най-голямата партия от косовските сърби, „Сръбска листа“, управляващата Демократическа партия на Косово (ДПК) и опозиционното Движение за самоопределение (ВВ) участват в изборите със свои кандидати за кмет. \r\n*** Австрийският президент Александър Ван дер Беллен заяви, че иска предсрочни избори през септември, след като правителството се разпадна заради корупционен скандал, предава  AFP . \r\n\"Аз предпочитам предсрочните избори през септември, ако е възможно в началото на септември,\" каза той пред журналисти след разговори с канцлера Себастиан Курц. \r\nПравните процедури за определяне на датата ще трябва да се проведат през следващите седмици, а Ван дер Беллен ще проведе по-нататъшни разговори с други партийни лидери. \r\nПрезидентът заяви това 48 часа след като крайно десният вице-канцлер Хайнц-Кристиан Щрахе се оттегли , след разкрития в германската преса. \r\nВ петък два германски вестника публикуваха кадри, показващи, как Щрахе открито обсъжда възможността за възлагане на обществени поръчки в замяна на помощ за кампанията за неговата крайно дясна Партия на свободата . \r\nГоворейки заедно с Ван дер Беллен, Курц заяви, че предсрочните избори не са \"желателни, но са необходими\" и че ще се опита да установи кой точно стои зад записа на кадрите. \r\nНито Ван дер Белен, нито Курц се спряха на въпроса кой ще замени Щрахе в подготовката за изборите и дали на политиците от Австрийската партия на свободата, включително и на противоречивия вътрешен министър Хърбърт Кикъл, ще бъде позволено да останат на поста си в правителството. \r\n*** Млад мъж от сръбска националност, на 22 години, е прострелян след престрелка на пешеходна пътека, станала около полунощ в Северна Митровица, информира македонската редакция на  Радио „Свободна Европа“ , цитирайки кореспондентът на Македонската информационна агенция (МИА) в Прищина. \r\nМъжът се намира в болница и в момента е извън опасност. Новината за Радио \"Свободна Европа\" беше потвърдена от заместник-регионалния директор на Косовската полиция за северния регион Бесим Хоти. \r\nМотивът за стрелбата все още е неизвестен. Болницата е изпратила спешно искане да се осигури кръв за ранения младеж. \r\n***  От 18 май сирийските въоръжени сили едностранно са преустановили стрелбата в зоната за деескалация Идлиб, но бунтовниците са обстрелвали позиции на правителствени войски и цивилни в провинциите Хама, Латакия и Алепо , предава  TACC . \r\nOт 18 май бунтовници 13 пъти стреляха по правителствените войски, трима сирийски войници са  ранени, съобщи руският помирителен център на воюващите страни в Сирия (част от Министерството на отбраната на Русия). \r\n\"От 18 май са регистрирани 13 случая на нарушаване на прекратяването на огъня, включително с използването на минохвъргачки и реактивни системи за залпов огън, забранени от споразуменията от Астана от 2017 г. и споразуменията от Сочи от 2018 г. за разполагане в демилитаризираната зона\", заявиха руските военни. Центърът добави, че \"в резултат на обстрела трима сирийски войници бяха ранени\". \r\nВ Сирия бяха създадени четири зони за деескалация в съответствие със споразумението, постигнато през май 2017 г. на разговорите в Астана от представители на Русия, Иран и Турция. Територията на три от тях през 2018 г. е преминала под контрола на Дамаск. Четвъртата зона, разположена в провинция Идлиб и части от съседните провинции Латакия, Хама и Алепо, все още не е подчинена на правителството на републиката, докато по-голямата част от нея е завзета от терористи от „Джебхат ан-Нусра“, припомня ТАСС. \r\n*** Инициатива за среща между Путин и Тръмп трябва да дойде от американска страна, заяви говорителят на руския президент Владимир Путин, Дмитрий Песков пред руския телевизионен канал „Россия-1“, цитиран от  TACC . \r\nПозицията на американските власти по много въпроси е променлива и едва ли е възможно да се правят прогнози за бъдещето на двустранните отношения за следващите две години. \r\nНаистина, позицията на президента Тръмп и позицията на американската страна по много въпроси са обект на бързи промени, така че тук e да се изчакат някои изчерпателни обяснения", "date": "2019.05.19", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/05/19/2659832/vzglyad-ruskinya-predizvika-politicheska-kriza-v-avstriya.html", "text": "„Рускиня“ предизвика политическа криза в Австрия, пише руският вестник  “Взгляд“ .  \r\nАвстрийският премиер Себастиан Курц реши да се оттегли от коалицията с австрийската Партия на свободата (АПС), чийто лидер Хайнц-Кристиан Щрахе бе в центъра на голям скандал. Медиите получиха записи, в които Щрахе обсъди с предполагаемата „руска племенница на олигарха“ финансовата подкрепа на парламентарните избори през 2017 г. Самият Щрахе обяви оставката си от правителството и от поста началник на АПС. Кой има полза от тази криза и какви ще са последствията от нея? \r\nСамо за няколко часа Австрия потъна в дълбока политическа криза. В събота премиерът Себастиан Курц реши да оттегли Австрийската народна партия, която води от управляващата коалиция с австрийската Партия на свободата. Според медиите това решение е взето от мнозинството от съпартийците на премиера. Тази коалиция беше създадена през есента на 2017 г. след изборите. Сега страната очаква предсрочни парламентарни избори. \r\nПо-рано следобед лидерът на АПС Хайнц-Кристиан Щрайхе обяви оставката си от партийния пост и този на вицеканцлер във връзка с публикуването на скандални видеозаписи от германските медии. \r\nНемските издания Spiegel и Suddeutsche Zeitung, публикуваха многочасови записи предната вечер. От тях следва, че през юли 2017 г., няколко месеца преди парламентарните избори, Щрахе и неговият помощник Йохан Гуденус (ръководител на групата на австрийската Партия на свободата в парламента) са се срещнали в Ибиса с „племенница на руския олигарх“ Альона Макарова (истинската самоличност на жената не е известна) , която декларира желанието си в замяна на възможността за сключване на правителствени договори в областта на строителството с австрийските власти, да предостави финансова помощ на АПС и да инвестира голяма сума пари при закупуването на 50% от изданието Kronen Zeitung - един от главните таблоиди в страната. \r\nИ двамата политици не отричат факта на срещата. Подчертава се, че в крайна сметка не е имало споразумение. Освен това Щрахе твърди, че срещата е била с гражданка на Латвия, а не „рускиня“. \r\nСпоред него, след смъртта на бащата на Гуденус, към него са се обърнали „мюрета“ с предложение да купят ловното стопанство на семейството му. „Предполагаема латвийска гражданка на ЕС казала на дъщеря си, че иска да се премести във Виена, да се установи в Австрия и да инвестира. „Тя искаше да се срещне с мен чрез нейния германски познат“, каза Щрахе на пресконференция във Виена. - Тогава този частен разговор се състоя през лятото на 2017 г. на Ибиса в присъствието на нейния немски познат, който ни покани на вечеря. \r\nВ края на краищата, кой е бил на срещата, Главната прокуратура на Австрия трябва да разбере, защото след разкриването на компроментиращите доказателства започна да проверява изложените факти. Вестник Die Welt твърди, че така наречената рускиня е била „примамка“ и цялата среща се е оказала „капан“. Вилата, в която са водени преговорите, е била оборудвана с няколко скрити камери за наблюдение. \r\nОставка подаде и Йохан Гуденус, включително като депутат. „Декларирам, че се оттеглям от правомощията на ръководителя на парламентарната фракция и депутат от Националния съвет. Също така се оттеглям и от всички други длъжности в Австрийската партия на свободата ”, се казва в изявление на Гуденус. \r\nСпоред ТАСС политикът е изразил дълбоко съжаление за събитията от 2017 година. „Дълбоко съжалявам, че моето поведение разочарова доверието на избирателите, служителите и сътрудниците“, заключава той. \r\nГенералният секретар на АПС Кристиан Хафенекер подозира, че в скандала са замесени политическите опоненти на партията. Той каза, че партийните адвокати проучват материалите по това дело. \"Тъй като видеото е заснет явно незаконно, ние също подготвяме подходящи правни действия\", обяви политикът. \r\nВодещият изследовател в Центъра за германски изследвания към Института за  Европа на Руската академия на науките (РАН) Александър Камкин, сравнява публикуването на компромата с “акта на информационния тероризъм” с цел разпадането на управляващата коалиция. Според него има много заинтересовани от подобен сценарий и маргинализацията на АПС. \r\n„Австрийската Партия на свободата може да се нарече проруска до известна степен, но по-скоро е про-австрийска. Премереното отношение към политиката на ЕС по отношение на санкциите спрямо Русия и украинската криза направиха тази партия, подобно на други европейски скептици, цел за глобалисти и либерали, които подкрепят евроатлантическия модел на европейско развитие ”, каза Камкин за вестника. \r\nВладимир Швейцер, ръководител на отдела за социални и политически изследвания в Института за  Европа на РАН, е съгласен, че АПС е напълно независима. \r\n„Защо да просят от някой пари, особено от Русия? Защо им е необходим скандал? Е, нови избори ще се проведат, но е малко вероятно те да променят нещо. Цялата тази история е косвено свързана с Русия. \r\nКаква е тази жена? Тя ли е предложила парите или са и ги поискали? Как се е запознала със Щрахе? В тази история има много въпроси - каза Швейцер пред вестника. \r\nКамкин припомни, че през последните години АПС провежда политика на отдалечаване от наследството на своя дългогодишен лидер, десния политик и националист Йорг Хайдер. По-специално, партията се опита да промени своята позиция по отношение на Израел. Щрахе многократно е провеждал лични срещи с израелския премиер Бенямин Нетаняху и по всякакъв начин се е опитвал да изчисти своята партия от антисемитски елементи. \r\n„Трудно е да се предположи, че този информационен саботаж е бил организиран от проамерикански сили. Самите американци се опитват да използват потенциала на умерените евроскептици, за да си върнат европейското благоразположенние. Не бива да забравяме, че в студената война именно десните европейски партии бяха на страната на евроатлантическия съюз и напоследък много от тези партии се разочароваха от американската политическа мечта и приеха антиамериканизма ”, отбелязва Камкин. \r\nЕкспертът счита, че не е случайно пускането на компромата една седмица преди изборите за Европейски парламент. „Тези две събития имат определена връзка. Това е удар за репутацията на АПС, а на изборите за ЕП тя имаше много добри перспективи ”, уверява събеседникът. \r\nШвайцер обаче е убеден, че за всеки европейски гражданин изборите за Европейски парламент са \"незначителни събития\" и \"Европейският парламент е орган, който не решава нищо\". \r\nШвейцер е убеден, че цялата тази история изисква сериозни проверки. Той припомни, че миналата година в Австрия избухна скандал във връзка със задържането на 70-годишен пенсиониран полковник, за когото се твърди, че е предал информация от Москва за австрийските военни самолети и артилерийски системи от края на 90-те години. За услугите си той твърди, че е получил около 300 хиляди евро. „Но оттогава никой не го е видял, не е чул и дори не е узнал името му. Трябва да бъдем много внимателни по отношение на този вид компромати“, предупреди Швейцер. \r\nЕкспертът обаче споделя мнението за възможното участие на западните разузнавателни служби в скандала, които не харесват умерената и посредническа позиция на Австрия по отношение на контактите между Русия и САЩ. \r\n“Историята на визитата на Владимир Путин на сватбата на австрийския външен министър Карин Кнайзъл показа, че австрийците използват неофициални поводи за укрепване на връзките между Русия и ЕС. Сега американците, като се имат предвид абсурдните стъпки на тяхната администрация, могат да направят всичко ”, заключи Швайцер.  Юлиян Марков", "date": "2019.05.19", "title": "„Взгляд“: „Рускиня“ предизвика политическа криза в Австрия"}
{"url": "http://www.focus-news.net/news/2019/05/19/2659847/evropeyski-izbori-2019-39-izbiratelni-sektsii-vav-varna-i-selata-zvezditsa-konstantinovo-kazashko-i-kamenar-sa-podhodyashti-za-hora-s-uvredeno-zrenie-ili-zatrudneniya-v-pridvizhvaneto.html", "text": "39 избирателни секции във Варна и съседните села Звездица, Константиново, Казашко и Каменар са подходящи за гласуване от избиратели с увредено зрение или със затруднения в придвижването. В деня на изборите за Европейски парламент – 26 май, заявки за осигуряване на придвижването на гласоподаватели ще се приемат на тел. 0889/ 409 221 и 052/500 652 и 0700 10 966. Това съобщиха за  Радио „Фокус“ – Варна  от Районната избирателна комисия (РИК). Пълният списък може да бъде видян в сайта на РИК. При нужда в изборния ден, помощ на избиратели с увредено зрение или със затруднения в придвижването ще се оказва от дежурните в районите и кметствата.  \r\nНай-много – 14, са подходящите секции за гласуване от хора със зрителни проблеми или затруднения в придвижването в район „Приморски“. В районите „Одесос“ те са девет, а „Младост“ и „Владислав Варненчик“ – по четири. За район „Аспарухово“ те са две. По една секция, удобна за хора с увреждания, има в кметствата Казашко, Звездица и Константиново. Броят им в Каменар е 3. От РИК – Варна допълниха, че всички избирателни секции в общините Вълчи дол, Аврен, Ветрино и Провадия се намират на първи етажи и са подходящи за гласуване на избиратели с увредено зрение или със затруднения в придвижването. В Провадия и Девня подходящите секции са съответно – в Центъра за информация и услуги на гражданите в сградата на Община Провадия, в СУ „Васил Левски“ и Дневния център за пълнолетни лица с увреждания в Девня. В Дългопол е посочена секцията в Ритуална зала „Младост“. \r\nДиана СТОЕВА", "date": "2019.05.19", "title": "Европейски избори 2019: 39 избирателни секции във Варна и селата Звездица, Константиново, Казашко и Каменар са подходящи за хора с увредено зрение или затруднения в придвижването"}
{"url": "http://www.focus-news.net/news/2019/05/19/2659852/tass-sled-vzriv-do-turisticheski-avtobus-v-egipet-sa-postradali-17-dushi.html", "text": "При експлозия в неделя близо до туристически автобус в Кайро 17 души са ранени, съобщава Sky News Arabia, цитирана от  TACC . \r\nСпоред информацията, сред ранените са 10 египтяни и седем туристи от Южна Африка. Основните наранявания са от парчета счупени стъкла. На всички е оказана първа помощ. Автобусът е получил незначителни щети, основно са счупени стъкла‘ \r\nИмпровизираното взривно устройство е задействано в района на Великия египетски музей, разположен близо до пирамидите на платото Гиза. \r\nСпоред изданието Al Youm As Sabia самоделно взривно устройство е избухнало по време на движение на туристически автобус с 25 южноафрикански граждани. От експлозията е пострадал и лек автомобил с четирима египетски граждани. \r\nПоследната терористична атака в Кайро срещу туристи е извършена в края на декември 2018 година.   Юлиян Марков", "date": "2019.05.19", "title": "ТАСС: След взрив до туристически автобус в Египет са пострадали 17 души"}
{"url": "http://www.focus-news.net/news/2019/05/19/2659851/gd-granichna-politsiya-trafikat-na-gkpp-kapitan-andreevo-e-intenziven-na-izhod-za-tovarni-a-na-gkpp-dunav-most-vidin-za-vsichki-avtomobili.html", "text": "Трафикът на ГКПП \"Капитан Андреево\" на българо-турската граница е интензивен на изход за товарни, а на ГКПП \"Дунав мост-Видин\" на българо-румънската - за всички автомобили, по данни към 18.00 часа. Това съобщиха от  ГД \"Гранична полиция\" . \r\nПреминаването през всички контролно-пропускателни пунктове на българо-сръбската, българо-македонската и българо-гръцката граница се осъществява нормално.", "date": "2019.05.19", "title": "ГД \"Гранична полиция\": Трафикът на ГКПП \"Капитан Андреево\" е интензивен на изход за товарни, а на ГКПП \"Дунав мост-Видин\" - за всички автомобили"}
{"url": "http://www.focus-news.net/news/2019/05/19/2659849/predstoyashti-sabitiya-v-stranata-za-20-may-agentsiya-fokus.html", "text": "*** \r\nOт 12.00 часа президентът Румен Радев ще разговаря на „Дондуков“ 2 с външния министър на Федерална република Германия Хайко Маас.   \r\n*** \r\nOт 10.30 часа в Гранитната зала на Министерския съвет вицепремиерът и министър на външните работи Екатерина Захариева и министърът на външните работи на Германия Хайко Маас ще дадат пресконференция. \r\n*** \r\nOт 10.00 часа министърът на енергетиката Теменужка Петкова ще посети атомната централа в Козлодуй.  \r\n*** \r\nOт 11.00 часа в Национален пресклуб БТА ще се проведе пресконференция на представители на 275 малки производители на електроенергия от ВЕИ и Съюза на европейските производители на зелена енергия. На нея ще бъдат представени факти за злоупотреба в българската енергетика, водещи до завишаване на цената на такса „задължения за обществото“ и оттам до по-скъпа цена на тока. \r\n*** \r\nOт 11.30 часа в Софийски градски съд (бул. „Витоша“ 2) ще се състои първото заседание по същество на делото, заведено от „Група за чист въздух“ срещу Столична община. \r\n*** \r\nOт 13.00 часа пред сградата на Държавна агенция „Архиви“ на  ул. „Московска“ 5 ще бъде представена история на най-късата пешеходна улица в София – „Малко Търново“. \r\n*** \r\nOт 18.00 часа в Квадрат 500, зала 19, пл. „Св. Александър Невски“, ул. „19-ти февруари“ 1, ще бъде открита изложбата „Терен медея“. \r\n*** \r\nOт 18.30 часа в Сохо, зала SoHall, ул. \"Искър\" №4, Европейският парламент в България организира среща на тема „Европейски възможности за млади предприемачи“. \r\n*** \r\nOт 18.30 часа в Унгарския културен институт (ул. „Аксаков“ 16) ще се състои концерт на Състав \"Хунгарикум\".  \r\n*** \r\nOт 18.30 часа в залата на фондация \"Дечица\", ж.к. Люлин, ул. \"Добри Немирев\" 5, ще се състои заключителен концерт по проект \"Искам (сам) да летя\".  \r\n*** \r\nOт 19.00 часа в Литературния клуб ще се състои Поетична вечер по случай Деня на българската просвета и култура. \r\n*** \r\nOт 19.30 часа на сцената на Нов театър НДК софийската публика ще има удоволствието да гледа първа премиерата на новосъздадената опера „Бъркотия“. \r\n*** \r\nВ 17.30 часа в Градската библиотека ще се състои премиера на романа „Дъждовете на страха ” на Иван Желязков.  \r\n*** \r\nOт 18.00 часа в Градската художествена галерия ще бъде представена изложба с пейзажи на Огнян Механджиев.  \r\n*** \r\nOт 18.00 часа във фоайето на Народно Читалище \"Н.Й Вапцаров 1866\" – Благоевград ще се състои премиерата на автобиографичната книга на народната певица Павлина Теова. \r\n*** \r\nОт 16.00 часа в х-л „Аква“ ще има представяне на книгата „Илинденско- Преображенското  въстание  1903 през погледа на европейските дипломати“ с автор на предговора  и съавтор на книгата Президента Георги Първанов. \r\n*** \r\nОт 16.00 часа в центъра на Поморие, на пл. „Св. Св. Кирил и Методий“  (пред НЧ „Просвета 1888“) Мария Габриел и Ивелина Василева ще се срещнат с жителите. \r\n*** \r\nОт 18.00 часа в Експозиционен център „Флора“ ще се проведе среща-разговор с проф. Боян Биолчев и представяне на книгата „Преселението“. \r\n*** \r\nОт 18.30 часа в залата на читалище „Яна Лъскова“ на ул. „Месембрия 20“ в Стария град Несебър Мария Габриел и Ивелина Василева ще се срещнат с жителите. \r\n*** \r\nОт 19.00 часа в Културен център \"Морско казино\" ще бъде представена изложбата „Аrt in converge“. \r\n*** \r\nOт 09.00 часа в Учебно-спортния комплекс на Варненския свободен университет ще се проведе защитата на проектите на студентите от първата в страната магистърска програма по предприемачество. \r\n*** \r\nOт 12.00 часа в зала 2 на партера в АГ болницата ще  се проведе пресконференция  по повод връчване на дарението от Клуб за народни танци \"Моряците\" на стойност 21 700. Танцовият клуб направи голяма благотворителна кампания с мото \"Заедно за най-малките\" (концерт, благотворителни базари)  за събиране на средства за закупуване на автомобил за целите на АГ болница и оделение \"Неонатология\". \r\n*** \r\nOт 16.30 часа във фоайето на Детския и средношколски комплекс към Регионалната библиотека „Пенчо Славейков” ще бъде открита Изложба \"Галерия на детската рисунка\", съставена от фонда на „Школа по живопис“, с ръководител – художникът Радко Мурзов. \r\n*** \r\nOт 10.30 часа в Дом за медико-социални грижи ще бъде отбелязана 20-годишнината от създаването на социалната институция. \r\n*** \r\nOт 11.00 часа в Ритуалната зала на НВУ кметът на община Велико Търново инж. Даниел Панов и началникът на НВУ „Васил Левски” бригаден генерал Пламен Богданов ще подпишат договор за дарение за бюста на Христо Ботев.  \r\n*** \r\nOт 12.00 часа в библиотеката на НЧ „Надежда-1869“ ученици от ОУ „Христо Ботев“ ще се състои събитие под мотото „Делото на братята Кирил и Методий“. \r\n*** \r\nOт 16.30 часа в РБ „Петко Р. Славейков“ ще се проведе Сесия на Великотърновски общински съвет за награда „Култура“.   \r\n*** \r\nOт 18.00 часа в голяма зала на МДТ „Константин Кисимов“ ще се състои тържествена церемония по връчването на награда „Св. Патриарх Евтимий“ и награда „Култура“ на Община Велико Търново. Ще бъде представен и мюзикъла „Вражалец“. \r\n*** \r\nOт 14.00 часа в Огледална зала „Нели Божкова“ ще бъде открит международен конгрес по спелеология в изкуствени кухини. \r\n*** \r\nВ Народно читалище „Й. Йовков-1870 г.“ ще бъде открита изложба на библиотечни документи, посветена на 24 май - Ден на българската просвета и култура и на славянската писменост. \r\n*** \r\nOт 18.00 часа в Хотел ,Д*оял Гранд*' ще се състои коктейл по случай 24-ти май с участието на Врачанската филхармония и Тримата Тенори. \r\n*** \r\nOт 16.30 часа в ХГ „Кирил Петров”, ул. „Цар Борис III” 19, ще се състои Юбилейна изложба (дарение за ХГ „Кирил Петров”) и премиера на книгите „Моите влакове” и „Химия на веселието” от Теодоси Антонов. \r\n*** \r\nOт 10.00 часа в Регионална библиотека „Светослав Минков”, Читалня  \r\nЩе се проведе „24 май – Празник на българския дух“ – изложба с материали от фонда на библиотеката.  \r\n*** \r\nOт 11.00 часа в изложбено фоайе - НЧ “Пробуда - 1935 г.” кв. „Бела вода“ ще се състои откриване на „За нашето АБВ”  – изложба посветена на празника на славянската писменост и култура.  \r\n*** \r\nOт 13.00 часа в читалище НЧ „Искра  – 1960 г.” ще се проведе „Ден на славянската писменост и култура”. \r\n*** \r\nOт 15.30 часа в Клуб „Миньор“ ще се проведе „Науката и човекът“ - аудиовизуална поредица. \r\n*** \r\nВ 09.30 часа в зала 10 на Окръжния съд ще се проведе заседание по делото срещу Борислав П., обвинен, че при управление на моторно превозно средство е нарушил правилата за движение и по непредпазливост е причинил смърт на повече от две лица, като деянието е извършено след употреба на наркотични вещества.  \r\n*** \r\nOт 10.00 часа в Първа аудитория, Агрономически факултет, бул. „Менделеев“ 12, ще се състои агрофорум “Интеграция на страните от черноморския регион като фактор за развитие на селскостопанския пазар”. \r\n*** \r\nВ 10.30 часа в зала 11 на Районния съд ще се проведе заседание по делото срещу Ивета Д., обвинена, че в качеството си на длъжностно лице – касиер в Окръжен следствен отдел – Пловдив при Окръжна Прокуратура – Пловдив, е присвоила чужди пари, иззети с протоколи по следствени дела. \r\n*** \r\nВ 10.45 часа в зала 10 на Районния съд ще се проведе заседание по делото срещу Христо П., обвинен, че на публично място е проявил жестокост към гръбначно животно – куче, и противозаконно му е причинил смърт по особено мъчителен начин със стрела от лък. \r\n*** \r\nВ 11.00 часа в Малка конферентна зала на Дом на културата „Борис Христов“ 16 педагози ще получат своите свидетелства за успешно завършен курс за Монтесори педагогика 3-6 години. \r\n*** \r\nВ 18.00 часа в галерия Квадрат 500 ще бъде представена изложбата „ТЕРЕН МЕДЕЯ“.  \r\n*** \r\nВ 18.30 ч. в Дома на културата „Борис Христов“  ще се състои традиционният годишен концерт на студентите от катедра  „Хореография“ в АМТИИ „Проф. Асен Диамандиев“-Пловдив. \r\n*** \r\nOт 18.30 часа детска градина „Зора“ организира ден на отворените врати.  \r\n*** \r\nOт 11.00 часа , преди началото на археологическите проучвания на „българската” резиденция на граф Дракула в местността „Калето“, проф. Николай Овчаров ще даде брифинг. \r\n*** \r\nOт 18.00 часа в Зала „Сливен“ ще се състои откриването на „София Филм Фест в Сливен“. \r\n*** \r\nOт 09.00 часа в конферентна зала на хотел \"Верея\" ще бъде дадена пресконференция на тема: „Груби нарушения в Обществена поръчка с предмет: Специализиран превоз на работници и служители от \"Мини Марица - изток\" ЕАД град Раднево в четири направления - рудник \"Трояново 1\" село Трояново, рудник Трояново- север\" село Ковачево, рудник \"Трояново 3\" село Медникарово, управление град Раднево. С възложител \"Мини Марица - изток\" ЕАД“. \r\n*** \r\nOт 11.00 часа в УМБАЛ \"Проф. д-р Стоян Киркович\" ще се състои официалното откриване на новоизградения АГ комплекс. \r\n*** \r\nOт 17.30 часа в къща музей „Гео Милев“ ще се състои редставяне на поетичната книга на Филип Димкоски „В градината има само любов“. \r\n*** \r\nOт 19.00 часа в Драматичен театър ще бъде представен спектакълът \"Нощно слънце\" по Йордан Йовков.         \r\n*** \r\n*** \r\nOт 10.30 часа Валери Жаблянов и Емил Георгиев ще се срещнат със  Съюза на офицерите и сержантите от запаса и резерва в тяхната сграда.  От 12.00 часа, ще започне срещата на Иван Кръстев с Национален съвет на хората с увреждания на бул. „Дондуков“ 11. В 17.30 часа, ще се проведе среща по проблемите на средното образование с участието на Иван Кръстев и Мариела Модева. Събитието ще се състои в гранд-хотел „София“. \r\n*** \r\nОт 13.00 часа в Експозиционен център „Флора“-Бургас ще се проведе дискусия с Мария Габриел на тема „Фалшиви новини и ценности на цифровото общество“.  \r\n*** \r\nOт 18.30 часа в Бургаския свободен университет или сцена на открито на площад „Ат. Сиреков“, водачът на листата Елена Йончева и кандидатите за евродепутати Момчил Неков и Крум Дончев ще участват в митинг-концерт. \r\n*** \r\nOт 18.20 часа в зала „Преслав“ на „Интерхотел Велико Търново“ кандидатът за евродепутат Иво Христов ще се срещне с граждани.   \r\n*** \r\nOт 10.30 часа, в х-л „Скалите“ в Белоградчик, ще започне срещата на Сергей Станишев с граждани. В 12.00 часа той ще посети Кула, където ще разговаря с граждани в партийния клуб. В 17.00 часа ще започне срещата на Станишев в зала на Филхармонията във Видин. \r\n*** \r\nOт 15.00 часа в читалището на село Бели Извор, община Враца, Велизар Енчев ще разговаря с граждани. От 17.30 часа ще започне и срещата му в клуба на БСП във Враца, а от 18.30 часа той ще бъде в село Костелево, в читалището. \r\n*** \r\nOт 17.00 часа в зала 1 на общината в Горна Оряховица Иво Христов ще се срещне с хората от региона.  \r\n*** \r\nOт 17.30 часа в библиотеката в Елин Пелин, Емил Георгиев ще се срещне с граждани.  \r\n*** \r\nOт 20.00 часа в клуба на БСП в Червен бряг, проф. Румен Гечев ще се срещне с граждани. От 15.00 часа той ще проведе среща и в село Мечка, община Плевен, в зала Земеделска кооперация. В 17.00 часа Гечев ще бъде в зала Патронаж, град Белене, за разговор с гражданите от района. \r\n*** \r\nOт 14.30 часа в музея на Полски Тръмбеш, Иво Христов ще разговаря с граждани.  \r\n*** \r\nOт 16.00 часа водачът на листата на ГЕРБ и СДС за европейските избори Мария Габриел и бургаският кандидат за евродепутат Ивелина Василева ще присъстват на откриването на предизборната шатра, разположена в центъра на града, на пл. „Св. Св. Кирил и Методий“  (пред НЧ „Просвета 1888“). \r\n*** \r\nOт 16.00 часа в ритуална зала на Община Сухиндол ще започне срещата на Петър Витанов с граждани от региона. В 18.00 часа той ще бъде в зала на Общината в Свищов.  \r\n*** \r\nOт 15.30 часа в заведение „Кристал“ в Смолян, Цветелина Пенкова ще проведе среща с просветни дейци. От 18.00 часа в читалище „Балкански просветител“ ще започне и срещата й с граждани от региона. \r\n*** \r\nOт 20.00 часа в салона на читалището в Самоков, Деница Златева ще разговаря с граждани. \r\n*** \r\nOт 18.30 часа в залата на читалище „Яна Лъскова“ на ул. „Месембрия 20“ Мария Габриел и Ивелина Василева ще се срещнат с граждани.", "date": "2019.05.19", "title": "Предстоящи събития в страната за 20 май (Агенция „Фокус“)"}
{"url": "http://www.focus-news.net/news/2019/05/19/2659850/predstoyashti-mezhdunarodni-sabitiya-za-20-may-agentsiya-fokus.html", "text": "***   Инаугурация на новия президент Владимир Зеленски \r\n***  Среща на министрите на околната среда на ЕС \r\n***  Съвместно изявление на Мишел Барние и кипърския външен министър Никос Христодулидис \r\n***  Изслушване по разследването за корупция на лидера на социалдемократите Ливиу Драгня \r\n***  Започва Световната здравна асамблея \r\n***  Среща на страните от групата „Лима“ \r\n***  Ден за почитане паметта на жертвите на „Червените кхмери“", "date": "2019.05.19", "title": "Предстоящи международни събития за  20 май  (Агенция \"Фокус\")"}
{"url": "http://www.focus-news.net/news/2019/05/19/2659839/moskovskiy-komsomolets-taynstvena-ruskinya-sabori-pravitelstvoto-v-avstriya.html", "text": "Тайнствена „рускиня“ събори правителството в Австрия, пише руският вестник  „Московский Комсомлец“ .  \r\nЖертва на най-големия политически скандал в историята на Австрия стана вицеканцлерът Хайнц-Кристиан Щрахе. Немски медии публикуваха видео, в което той обещава и строителни договори влияние на \"рускиня\"в отговор на незаконното финансиране на неговата партия. Компроматът предизвика оставката на Щрахе, разпадането на управляващата коалиция и обявяването на предсрочни парламентарни избори. Междувременно Австрия е един от малкото привърженици на сближаването с Русия в Европейския съюз. Дали „руският“ скандал ще подкопае отношенията между Виена и Москва? \r\nЩрахе става вицеканцлер след изборите през 2017 година, след като  неговата крайно дясна Австрийска партия на свободата(АПС) влиза в управляващата коалиция с Народната партия на Себастиан Курц. Партията на свободата, основана от бившите нацисти, участва в редица скандали заради антисемитски изявления, но никой няма да може да надмине Щрахе най-вероятно за дълго време. \r\n„Достатъчно!“ - каза канцлерът Себастиан Курц, обявявайки предсрочните парламентарни избори. Той подчерта, че въпреки, че в скандално видео вицеканцлерът го е обидил лично, основната причина за неговата оставка е друга. \"Става дума за злоупотреба с власт, за пари на данъкоплатците, за нападки срещу медиите у нас\", каза Курц. Според него предсрочните избори ще се проведат възможно най-скоро, т.е. в началото на есента. \r\nВидеото, публикувано в петък, 17 май, от немските издания на Suddeutsche Zeitung и Spiegel, е заснето през юли 2017 г., няколко месеца преди парламентарните избори. В него Щрахе и неговият заместник Йохан Гуденус пият на Ибиса в компанията на жена, която се представи като племенница на руския олигарх Альона Макарова.  „Рускинята“ предлага да инвестира в предизборната кампания на Партията на свободата, както и да купи половината от влиятелния австрийски таблоид Кронен Цайтунг. В замяна Щрахе обещава на компанията й големи строителни договори в Австрия и влиянието им върху почти всички сфери на живота в страната. Бъдещият вицеканцлер, пиян,  атакува журналисти, наричайки ги проститутки и предлагайки медиите да бъдат контролирани от властите. Незаконността на предложенията на \"руския инвеститор\" не го безпокои - той веднага измисля и казва на Макарова как да заобиколи австрийското право. \r\nЩрахе обясняваше поведението си, с това, че е бил пиян и се извини за „момчешкото си поведение“. Според него той вярвал, че е говорил с латвийска гражданка, а не с рускиян, и никога повече не е виждал тази жена. Въпреки това, от уважение към австрийците, той доброволно подаде оставка. Няма съмнение, че публичният позор на партийния лидер ще повлияе на резултатите му в предстоящите избори. \r\nМоже да възникнат въпроси към линията на сегашното австрийско ръководство по отношение на Русия. Австрия беше единствената голяма европейска държава, която не изгони руски дипломати във връзка с инцидента в Солсбъри. Именно в Австрия Владимир Путин направи първото си официално пътуване като нов президент за четвъртия мандат. По време на неотдавнашното посещение на австрийския президент Александър ван дер Белен в Сочи бе обявено, че Виена ще продължи да подкрепя изграждането на \"Северен поток 2\". \r\n\"Този скандал няма да повлияе на отношенията между Русия и Австрия, защото от него се облагодетелства управляващата партия, водена от Курц\", заяви в коментар Владислав Белов, ръководител на Центъра за германски изследвания към Института за Европа на Руската академия на науките. „Той ще получи допълнителни гласове в изборите за Европейски парламент и най-вероятно ще може да сформира коалиция след предсрочните парламентарни избори през септември. И Курц, и президентът Ван дер Белен са проруски политици. Не Щрахе определя отношенията с Москва, без значение колко усилено се опитват да наложат имиджа на Русия, която подкрепя крайно десните маргинални партии. Така че оставката на Щрахе няма да засегне нито „Северния поток 2“, нито енергийното сътрудничество, нито други области. \r\nТвърди се, че в скандала е участвало някаква рускиня, въпреки че Щрахе каза, че е имала латвийски паспорт. Тази карта, разбира се, ще бъде изиграна, тя не е в полза на Русия, но най-вероятно официалните отношения на двете страни няма да бъдат засегнати.\"  Юлиян Марков", "date": "2019.05.19", "title": "„Московский Комсомолец“: Тайнствена „рускиня“ събори правителството в Австрия"}
{"url": "http://www.focus-news.net/news/2019/05/19/2659853/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 28 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пъят Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона по пътя Чешма – Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма-Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nДвижението в участък от пътя Велико Търново – Антоново се осъществява в една лента  поради частичен ремонт на асфалтовата настилка. Движението се регулира с пътни знаци и регулировчици до 31 май. Движението в участък от пътя Джулюница – до границата с Област Търговище, се осъществява с повишено внимание поради отстраняване на растителност. Участъкът е сигнализиран с пътни знаци. \r\nНадежда КРЪСТЕВА", "date": "2019.05.19", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2019/05/19/2659857/evropeyski-izbori-2019-korneliya-ninova-bsp-sofiya-mozhe-da-bade-kato-drugite-evropeyski-stolitsi-iskame-evropeyski-avstriyski-moralen-standart-a-ne-gerberski.html", "text": "В последните няколко години над 1.5 млрд. евро са европейските средства, инвестирани в София. За това време и с толкова пари, тя можеше да изглежда съвсем различно. Това каза днес лидерът на БСП Корнелия Нинова, която се срещна с граждани в Северния парк в София, съобщиха от пресцентъра на  БСП . \"След ремонтите на ремонтите по \"Цариградско шосе\", по бул.\" Дондуков\" и по \"Граф Игнатиев\" малцина се обогатиха лично, за сметка на милионите жители на столицата. Моделът на управление на София е умален модел на управлението на държавата\", заяви Нинова. Тя отбеляза още, че при 1.7 млрд. лв. бюджет все не стигат възможности за подпомагане на младите семейства с детски градини. \"Едно бъдещо, различно управление трябва да започне със строителство на детски градини. Голяма детска градина струва 5 млн. лева. Нищожна сума за огромния бюджет, но жизненоважна за младите софиянци. Ще кажат - това не е европейска тема, но демографската катастрофа е в най-висша степен европейски въпрос. Крайните софийски квартали са напълно забравени. Регионалните различия са европейска тема, иначе кохезионната политика би се обезсмислила. Крайно време е районните кметове да имат самостоятелен бюджет, а не да зависят от благоволението на кмета. Както Борисов раздава парите, събрани от данъците на хората, по свое усмотрение, така кметът и общинският съвет решават на кой район какви средства да дадат, по лична преценка\", заяви Нинова. \"Това, че дишаме най-мръсния въздух в Европа каква тема е? Зелени площи и спиране на раздадените под масата разрешения за строежи - тип \"Артекс\"- са само част от решенията. Борбата с монополите е европейска политика, но у нас те се ширят безнаказано. Правила вместо лични интереси могат да се наложат на монополистите Софийска вода и Топлофикация. Но това е моделът - срастване на властта с олигархията, корупция и беззаконие. Този модел може да се промени на 26 май. На прага сме на европейски избори, които могат да променят Европа и България. Искаме европейски австрийски морален стандарт, а не герберски. За една оставка за корупция на коалиционен партньор - европейският политик от ЕНП, канцлерът Курц, обяви предсрочни избори. За седем оставки за корупция в ГЕРБ - българският политик от ЕНП Борисов заяви: „и да загубя изборите, няма да подам оставка“. Разликата е очевидна. Ето защо твърдим, че ГЕРБ ни отдалечават от Европа и европейските ценности. И това трябва и може да се промени на 26 май\", коментира Нинова.", "date": "2019.05.19", "title": "Европейски избори 2019: Корнелия Нинова, БСП: София може да бъде като другите европейски столици, искаме европейски австрийски морален стандарт, а не герберски"}
{"url": "http://www.focus-news.net/news/2019/05/19/2659848/blagoevgrad-s-postanovkite-apart-i-bashtata-prodalzhava-sedmoto-izdanie-na-festivala-tara-ra-bumbiya.html", "text": "С постановките „Апарт“ и „Бащата“ продължава седмото издание на фестивала „Тара-ра-бумбия“ в Благоевград, предаде репортер на  Радио „Фокус“ – Пирин . Първата пиеса се играе от 18.00 часа на Камерната сцена на Драматичен театър „Никола Вапцаров“ – Благоевград. „Апарт“ е документален спектакъл по текстове и интервюта на едни от най-значимите български режисьори и актьори. Представлението борави със средствата на пърформанса и въздейства като арт инсталация.  \r\n„Бащата“ пък е постановка на Народен театър „Иван Вазов“. В главните роли са Владимир Пенев, Константин Еленков, Мария Каварджикова, Радина Кърджилова, Теодора Духовникова и Юлиан Вергов. Сюжетът потапя героя Андре в свят с разклоняващи се самоличности. Пред зрителя лабиринтът на човешките спомени и емоции непрекъснато усложнява своите кодове, мести спасителните си изходи с напрежението и атмосферата на вълнуващ трилър и абсурдни комични ситуации. \r\nЛивия НИНОВА", "date": "2019.05.19", "title": "Благоевград: С постановките „Апарт“ и „Бащата“ продължава седмото издание на фестивала „Тара-ра-бумбия“"}
{"url": "http://www.focus-news.net/news/2019/05/19/2659854/blagoevgrad-povishena-e-opasnostta-ot-padashti-kamani-v-kresnenskoto-defile-i-prohoda-predel.html", "text": "Повишена е опасността от падащи камъни в Кресненското дефиле и прохода Предел. Това съобщиха за  Радио „Фокус“ – Пирин  от Областно пътно управление – Благоевград. Не е натоварен трафикът по главен път Е-79 и второкласен път 19 Симитли-Гоце Делчев. До този момент не са регистрирани тежки пътни инциденти и сигнали за паднали камъни, които да са затруднявали трафика по републиканската пътна мрежа. Пътните настилки са сухи. От Областно пътно управление – Благоевград отправят апел към водачите на моторни превозни средства да шофират внимателно, със съобразена с условията скорост и да спазват правилата за движение. \r\nНе е натоварен е трафикът и в областния център, засилен е потокът от автомобили на изходните и входните връзки на града. До този момент няма възникнали тежки пътни инциденти. Градският транспорт се движи по разписание.  \r\nДенис НИКИФОРОВ", "date": "2019.05.19", "title": "Благоевград: Повишена е опасността от падащи камъни в Кресненското дефиле и прохода Предел"}
{"url": "http://www.focus-news.net/news/2019/05/19/2659855/kyustendil-dvizhenieto-po-pat-ii-62-dupnitsa-klisura-ot-km-42-do-km-59-se-osashtestvyava-v-edna-lenta-v-otdelni-uchastatsi-poradi-rehabilitatsiya-na-patnoto-platno.html", "text": "Движението по път II-62 Дупница – Клисура от км 42+263 до км 59+071 се осъществява в една лента в отделни участъци поради рехабилитация  на пътното платно. Това съобщиха за  Радио „Фокус“ – Пирин  от Областно пътно управление – Кюстендил. Преминаването по път II-62 Паничарево – Дупница от км 26+000 до км 36+000 да се осъществява с повишено внимание поради почистване на облицовани окопи и профилиране на банкети. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане при км 10+650, км 11+720, км 12+830 и км 13+360. Ограничението е сигнализирано с пътни знаци.  \r\nОт Областно пътно управление – Кюстендил отправят апел към водачите на моторни превозни средства да шофират внимателно, със съобразена с условията скорост и да спазват правилата за движение. \r\nДенис НИКИФОРОВ", "date": "2019.05.19", "title": "Кюстендил: Движението по път II-62 Дупница – Клисура от км 42 до км 59 се осъществява в една лента в отделни участъци поради рехабилитация на пътното платно"}
{"url": "http://www.focus-news.net/news/2019/05/19/2659858/montana-vremenno-e-ogranicheno-dvizhenieto-po-patya-vidin-montana-v-rayona-na-s-dolna-verenitsa-poradi-izteglyane-na-avariral-tovaren-kamion.html", "text": "Временно е ограничено движението по път I-1 Видин – Монтана в района на с. Долна Вереница поради изтегляне на аварирал товарен камион. Това съобщиха от  Агенция „Пътна инфраструктура“ . Всички изчакват на място, има и полиция.", "date": "2019.05.19", "title": "Монтана: Временно е ограничено движението по пътя Видин – Монтана в района на с. Долна Вереница поради изтегляне на аварирал товарен камион"}
{"url": "http://www.focus-news.net/news/2019/05/19/2659856/evropeyski-izbori-2019-momchil-nekov-bsp-za-elektronnoto-pravitelstvo-gerb-hvarlyat-samo-prazni-obeshtaniya.html", "text": "“Електронното правителство е решение за бизнеса и за гражданите. ГЕРБ само хвърлят празни обещания, но не го въвеждат, защото ще излязат наяве кражбите и злоупотребите, които правят.” Това каза кандидатът за евродепутат от \"БСП за България\" Момчил Неков на среща с граждани в Божурище и Сливница, съобщиха от пресцентъра на  БСП . Той даде пример как Естония с 50 милиона лева успя да въведе електронно правителство и стана пример за подражание на световно ниво. “В България са изразходвани около 2 милиарда за електронно правителство досега. И българският комисар е с този ресурс. Вместо да улесним гражданите и бизнеса, а и да направим изразходването на обществени пари прозрачно, мъчим хората и бизнеса и се хвърлят празни обещания”, коментира още той. \r\nТеми, които гражданите поставиха, бяха бъдещето на Европейския съюз след Брекзит и дискриминацията спрямо българите - т.нар. “двоен стандарт”. “Социалистите сме тези, които започнахме борбата срещу двойния стандарт в Европейския парламент. В рамките на мандата успяхме да поставим въпроса на политическо ниво и приехме промяна на европейското законодателство. Националните власти са тези, които са на ход сега”, поясни кандидатът за Европейския парламент от БСП.  \r\nОтносно Брекзит Момчил Неков заяви, че суверенното решение на всяка държава членка трябва да се уважава. От една страна- със сигурност ще има сътресения и несигурност за българите, живеещи там, те трябва да са приоритетът и център на българската национална позиция по въпроса. От друга страна- Европейският съюз досега е бил единодушен, че трябва да се говори с един глас. “Това е добре за България, защото като отделна държава едва ли бихме успели да преговорим толкова добри условия, както ако преговорите води Европейският съюз. Великобритания е една от най-големите икономики в света и трябва да остане важен партньор и за нас, и за Съюз”, коментира Неков. \r\nНеравенствата между големите градове и проекти и по-малките населени места също будят притеснение у гражданите в Софийска област. Лало Кирилов, народен представител от ПГ на \"БСП за България\" от област София, също взе участие в срещите. Като член на Комисията по транспорт в Народното събрание той заяви: “Когато говорим за пътна инфраструктура, трябва ясно да разграничаваме значимостта ѝ в два типа. Магистралите са съществени, те ни правят транзитна държава, удобна връзка между Европа и Азия. По важна за българина е общинската пътна мрежа, която е кръвоносната мрежа на България, по която ние изграждаме и поддържаме реалната икономика. По тази мрежа пътуват малките и средните производители и бизнес. Те трябва да са центъра на транспортната политика, а не само магистралите.”  \r\n Момчил Неков ще посети и град Драгоман.", "date": "2019.05.19", "title": "Европейски избори 2019: Момчил Неков, БСП за електронното правителство: ГЕРБ хвърлят само празни обещания"}
{"url": "http://www.focus-news.net/news/2019/05/19/2659860/varna-predstavyat-film-za-ekspeditsiyata-abora-iv-v-kinosalona-v-beloslav.html", "text": "През предстоящата седмица в киносалона в град Белослав ще се състои представяне на видеофилм за експерименталната морска археологическа експедицията „АБОРА IV“. Това съобщи за  Радио „Фокус“ – Варна  кметът на Община Белослав инж. Деян Иванов. По думите му идеята е жителите на града и съседните села да се запознаят с дейността на екипа, който в момента е зает с изработването на реплика на примитивен 14-метров тръстиков кораб. С него участниците в експедицията ще преминат през маршрута на Северния копринен път от Близкия изток през Черно море и Босфора до Егейско море, използван в древни времена. Плаването с международен екипаж ще е по маршрут Варна – Истанбул – Чанак кале (Троя) – Егейските острови – остров Крит. „Идеята е да обяснят на обществото защо са тук. Така се получава, че в момента 15 души се движат из града, а местните хора не ги познават. Все пак ще съжителстваме три месеца заедно“, обясни още кметът. Той припомни, че екипът на проекта е настанен в частен имот близо до езерото, където се извършва и работата по кораба за плаването. Ръководителят на експедицията е д-р Доменик Гьорлиц, а единственият български участник в нея е археологът от Регионалния исторически музей във Варна Теодор Роков. \r\nДиана СТОЕВА", "date": "2019.05.19", "title": "Варна: Представят филм за експедицията „АБОРА IV“ в киносалона в Белослав"}
{"url": "http://www.focus-news.net/news/2019/05/19/2659861/nimh-utre-predi-obyad-shte-e-predimno-slanchevo-maksimalnite-temperaturi-shte-sa-mezhdu-23-i-28.html", "text": "През нощта ще преобладава ясно време, с разкъсана висока облачност. Утре преди обяд ще е предимно слънчево. След обяд над Западна България, а до полунощ и над централната част на Дунавската равнина ще се развива купесто-дъждовна облачност, ще има валежи, придружени с гръмотевици. Има условия и за градушки. В източната половина на страната ще продължи да духа до умерен южен вятър. В западните райони вятърът ще е слаб от югозапад, по-късно след обяд ще се ориентира от запад и ще се усили. Максималните температури ще са между 23° и 28°. Това съобщи за Агенция „Фокус“ дежурният синоптик  Анна Дякова от  Националния институт по метеорология и хидрология (НИМХ) . Атмосферното налягане слабо ще се понижи, а привечер над западните райони ще започне да се повишава, но ще остане по-ниско от средното за май. \r\nНад Черноморието ще преобладава слънчево време. Ще духа слаб до умерен южен вятър. Максимални температури между 22° и 26°. Температурата на морската вода е 15-17°. Вълнението на морето ще бъде 2 бала. \r\nВ следобедните часове над масивите в Западна България ще се развива купеста и купесто-дъждовна облачност, ще има краткотрайни валежи, придружени с гръмотевици.  Ще духа силен юг-югозападен вятър, привечер в западните райони ще се ориентира от запад. Максималната температура на височина 1200 метра ще е около 18°, на 2000 метра – около 11°. \r\nВъв вторник, след временно разкъсване и намаление на облачността, около и след обяд над Централна Северна, над Източна и планините на Западна България ще се развие купеста и купесто-дъждовна облачност и на много места там ще превали и прегърми. От запад ще проникне малко по-хладен въздух; повече ще се понижат температурите в Северна България, максималните там ще са 20°-25°, в Южна ще достигат до 27°-28°. В сряда вероятността за валежи е малка, ще преобладава слънчево време, с купеста облачност след обяд. В четвъртък от запад на изток ще премине още едно атмосферно смущение. На места ще превали и прегърми. Вятърът ще се ориентира от запад-северозапад, до умерен.", "date": "2019.05.19", "title": "НИМХ: Утре преди обяд ще е предимно слънчево, максималните температури ще са между 23° и 28°"}
{"url": "http://www.focus-news.net/news/2019/05/19/2659863/a1-on-makedoniya-velikobritaniya-e-pritesnena-ot-poslednite-sabitiya-v-kosovskiya-parlament.html", "text": "Посолството на Обединеното кралство в Прищина днес изрази загриженост относно последните събития в парламента на Косово, относно представянето на снимка на предполагаемо изнасилване на жена от трима мъже в униформи, за която депутатът Фльора Бровина твърдеше, че е доказателство за военните престъпления на Сърбия в последната война в Косово и после се оказа неистинска, пише македонският електронен портал  A1 On \r\nБританското посолство заяви на своята страница в социалната мрежа „Туитър“, че тежките престъпления трябва да бъдат разследвани от компетентните институции. \r\n„Ние сме обезпокоени от последните събития в парламента тази седмица. Важно е твърденията за тежки престъпления по време на конфликта  да бъдат разследвани от компетентните институции, преди всичко да се дава предимство на правосъдието и подкрепата на оцелелите, жертвите и семействата, според Закона, а не с политически опортюнизъм“, пише британското посолство. \r\nБровина, която е депутат от управляващата Демократична партия на Косово (ДПК), показа в четвъртък снимката в рамките на парламентарния дебат за създаване на комисия за международен трибунал за сръбски военни престъпления през 1998-99 г. в Косово. \r\nКосовските медии съобщиха, че снимката не е автентична и че е сцена от порнографски филм, който някои иракски интернет медии използват, за да разпространяват срещу присъствието на американските войски в тяхната страна. \r\nСамото показването на снимката, а по-късно и информацията, че тя не е автентична, предизвика раздвижване реакции в косовската общественост, с обвинения срещу  ДПК и нейния лидер, парламентарния председател Кадри Весели, за манипулация и злоупотреба с жертви на войни за партийна изгода. \r\nНа следващия ден Бровина бе призована в Специалната прокуратура на Косово за разпит за нейните твърдения, след което тя заяви пред медиите, че снимката \"вероятно не е автентична\" и поиска извинение, защото, както тя каза, не е проверила достоверността й навреме.  Юлиян Марков", "date": "2019.05.19", "title": "A1 On (Македония): Великобритания е притеснена от последните събития в косовския парламент"}
{"url": "http://www.focus-news.net/news/2019/05/19/2659864/gabrovo-18-broya-darzhavni-gorski-razsadnitsi-s-obshta-plosht-ot-3500-hektara-funktsionirat-na-teritoriyata-na-severnotsentralno-darzhavno-predpriyatie-v-grada.html", "text": "18 броя държавни горски разсадници с обща площ от 3500 хектара функционират на територията на Северноцентрално държавно предприятие – Габрово. Това каза за  Радио „Фокус“ – Велико Търново  зам.-директорът инж. Тодор Бонев. Четири от разсадниците са от национално значение. Те са с обща площ 1000 дка и се намират в лясковското село Джулюница, в  русенското село Хотанца и в свищовското село Вардим. В село Джулюница на площ от 192 дка се произвеждат широколистни и иглолистни фиданки в контейнери, с покрита коренова система, което гарантира прихващането почти на 100%. Разсадникът в Хотанца е с площ 346 дка и в него се произвеждат фиданки от топола, а този в село Вардим е с обща площ 470 дка, на които се осъществява масовото производство на фиданки от топола –евроамериканска топола, бяла върба. Инж. Бонев съобщи, че средногодишно в разсадниците се произвеждат 650 000 броя фиданки и 500 000 броя резника. Видовете са основно летен дъб, зимен дъб, благун и цер, сребролистна липа, явор, ясен, акация и черен бор и обикновена ела. Всеки, който желае да се сдобие с фиданки може да го направи като се обърне към съответния разсадник или към горското стопанство. При поръчка на големи количества е необходимо да бъде направена заявка една година по-рано, за да могат фиданките да бъдат отгледани . Инж. Бонев посочи, че интересът в сравнение с предходните години е намалял. \r\nНадежда КРЪСТЕВА", "date": "2019.05.19", "title": "Габрово: 18 броя държавни горски разсадници с обща площ от 3500 хектара функционират на територията на Северноцентрално държавно предприятие в града"}
{"url": "http://www.focus-news.net/news/2019/05/19/2659866/varna-zabolevaemostta-ot-varitsela-i-skarlatina-v-oblastta-prodalzhava-da-e-visoka.html", "text": "И през изминалата седмица заболеваемостта от варицела и скарлатина в областта остава висока. За дните от 10-ти до 16-ти май в града и областта са регистрирани общо 157 болни лица. Това съобщиха за  Радио „Фокус“ – Варна  от Регионалната здравна инспекция (РЗИ). От там уточняват, че седмица по-рано са регистрирани 206 болни. До 16-ти май са отчетени нови 134 случая на варицела и 23 – на скарлатина. За сравнение, през същия период на миналата година болните са били едва 39. През изминалата седмица във Варна се е увеличил и броят на засегнатите от остри респираторни заболявания. 66 души са потърсили лекарска помощ срещу 36, регистрирани седмица по-рано. 23-ма души са получили усложнения като бронхити и пневмонии. Има регистрирани по един случай на Лаймска борелиоза и Марсилска треска. Почти двойно е намалял броят на регистрираните  случаи на ухапани от кърлежи – 42-ма пациенти при 94 от предходния период. \r\nДиана СТОЕВА", "date": "2019.05.19", "title": "Варна:  Заболеваемостта от варицела и скарлатина в областта продължава да е висока"}
{"url": "http://www.focus-news.net/news/2019/05/19/2659816/evropeyski-izbori-liderat-na-gerb-boyko-borisov-ima-yasno-razpisani-pravila-za-izbora-na-glaven-prokuror-ne-se-mesi-nito-kmetat-na-sofiya-nito-premierat-nito-prezidentat.html", "text": "Има ясно разписани правила за избора на главен прокурор - не се меси нито кметът на София, нито премиерът, нито президентът. Това каза лидерът на ГЕРБ Бойко Борисов по време на основното предизборно събитие на партията, предаде репортер на  Агенция „Фокус“ . \r\n„Като отиде магистратът сам на тази среща в президентството какво прави, за какво си говори. Има ясно разписани правила – съдиите си избират съдиите, прокурорите - прокурорите. Промените стават в парламента и не се меси нито кметът на София, нито премиерът, нито президентът“, заяви Борисов. \r\nТой призова местните структури на партията да се организират добре за изборите. „Помолете се на хората да ни извинят за слабостите. Извлекли сме си поуки. Много добри неща правим, но това веднага се приема за даденост. Навремето не е имало нито паркове, нито фонтани, нито метро… сега, когато работят, пак са недоволни. Всеки ден трябва да се доказваме. Имаме още много енергия да си изкараме мандата, местните избори. Но помолете се на хората да се върнат в неделя и да гласуват – нека да направят този жест към нас“, коментира Борисов. „Още вечерта на изборите на 26 май ще започнат преговорите между основните политически европейски сили. На 28 май се събираме в Брюксел вече да се взимат решения. И когато партията е победила, имам силата да отида да предлагам моя кандидат. А ако загубим, не е същото. Така че тези избори са важни за нас, за Манфред Вебер, за Европа. Така че, мили мои, максимална концентрация. Помните при предишни избори лъжата – това се готвят да направят пак примерно четвъртък или петък, за да не можем да реагираме. Така че искам да сме максимално концентрирани тогава“, каза още Бойко Борисов. \r\nДаяна ДЮЛГЕРОВА", "date": "2019.05.19", "title": "Европейски избори: Лидерът на ГЕРБ Бойко Борисов: Има ясно разписани правила за избора на главен прокурор - не се меси нито кметът на София, нито премиерът, нито президентът"}
{"url": "http://www.focus-news.net/news/2019/05/19/2659869/sport-karolina-plishkova-specheli-turnira-v-rim.html", "text": "Каролина Плишкова спечели своята титла № 13 в кариерата и се изкачи до второто място в ранглистата. Чехкинята надигра Джоана Конта с 6:3, 6:4 на финала в Рим и вдигна първи трофей в италианската столица, както и втори за годината след триумфа в Бризбейн. \r\nПлишкова изигра невероятен двубой, в който сервира на страхотно ниво и допусна много малко грешки. Контролираше повечето разигравания, а неточностите на британката я поведоха към успеха, който е пети за нея в шест мача срещу тази опонентка. \r\nКонта загуби четвърти финал след последния си триумф в Маями преди две години. След силната седмица в Рим тя все пак ще се завърне в „Топ 30“ на ранглистата.", "date": "2019.05.19", "title": "Спорт: Каролина Плишкова спечели турнира в Рим"}
{"url": "http://www.focus-news.net/news/2019/05/19/2659868/alsat-m-makedoniya-mandatat-na-nikola-gruevski-shte-se-obsazhda-vav-vtornik-ili-sryada-v-resornata-komisiya.html", "text": "Сесията за отнемане на мандата на избягалия в Унгария бивш македонски премиер Никола Груевски ще се проведе във вторник или сряда, заявиха от Комисията по въпросите на мандата и имунитета. Членовете на този парламентарен орган отричат, че сесията преди това е била отложена, защото дори не е била насрочена, пише на страницата на македонския телевизионен канал  Алсат М . \r\nМиналата седмица председателят на парламента Талат Джафери информира Комисията, председателствана от Павел Богоевски, за неявяването на  работа на бившия министър-председател за повече от 6 месеца без основание. \r\nАко Комисията с мнозинство от гласовете реши да отговори положително на лишаването от длъжност, препоръката отива на гласуване в пленарната сесия. Депутатският мандат се отнема с мнозинство от две трети - 80 от общо 120 депутати. \r\nДепутатската група на депутатите от ВМРО-ДПМНЕ, които гласуваха за конституционните промени, все още не са изразили позиция по този въпрос.  Юлиян Марков", "date": "2019.05.19", "title": "„Алсат М“ (Македония): Мандатът на Никола Груевски ще се обсъжда във вторник или сряда в ресорната комисия"}
{"url": "http://www.focus-news.net/news/2019/05/19/2659867/evropeyski-izbori-2019-valeri-simeonov-v-asenovgrad-pokazahme-s-deystviya-kak-mozhe-da-bade-vaveden-red-v-getata.html", "text": "В Асеновград показахме как може да бъде въведен ред в гетата. И го направихме с реални действия, а не – на хартия, с изписани стратегии. Това заяви водачът на „Патриоти за Валери Симеонов (НФСБ и Средна Европейска класа)” – Валери Симеонов, на среща с жители на Асеновград тази вечер, съобщиха от пресцентъра на  НФСБ . Симеонов припомни как успешно е бил решен етническият конфликт в града, когато банда цигани биха спортуващи деца. Този модел е бил приложен и в пловдивската Шекер махала. След действията на Валери Симеонов като вицепремиер в кратки срокове бяха изградени полицейски участъци с постоянно полицейско присъствие и в двете гета, осигурени бяха патрулиращи автомобили, насилниците бяха предадени на прокуратурата, следствието и съда, беше осигурена охрана на спортуващите деца. \r\nВалери Симеонов посочи това, както и още от свършеното от него като вицепремиер и народен представител, и от останалите депутати от НФСБ, подчертавайки, че българският избирател трябва да прати в Европейския парламент хора, които са показали, че работят, хора, доказали, че могат да се справят с проблемите и да отстояват обществените и национални интереси.  \r\n„НФСБ е точно такава партия – показахме, че работим, вместо да приказваме. Затова и мотото на нашата кампания е „Вместо думи – действия”, каза още Валери Симеонов. \r\nВ знак на благодарност за работата му, при посещението в манастира „Св. Козма и Дамян” в пловдивското село Белащица Валери Симеонов получи като подарък икона.", "date": "2019.05.19", "title": "Европейски избори 2019: Валери Симеонов в Асеновград: Показахме с действия как може да бъде въведен ред в гетата"}
{"url": "http://www.focus-news.net/news/2019/05/19/2659871/violeta-radeva-bchk-burgas-tova-varhu-koeto-rabotim-usileno-e-preventsiyata-po-vodno-spasyavane.html", "text": "Това, върху което работим усилено е превенцията по водно спасяване. Това каза за  Радио „Фокус“ – Бургас  директорът на Български Червен кръст (БЧК) – Бургас Виолета Радева. „Масово се посещават специалисти и експерти по водно спасяване, както и училища и детски градини. Работи се с родители и се презентират двете програми „Приятели с водата“ и „Дръж под око“, добави Радева. По думите й програмата „Дръж под око“ е насочена към родителите и дава правилни съвети и указания за предпазване на малките деца при посещения на морски обекти, като плажове и басейни. Тя посочи още, че програмата „Приятели с вода“ е насочена към 4 и 5 клас, като тя учи децата на изграждане на поведение на водна безопасност. „Програмата учи на това, когато децата са на плажа да разпознават флаговата сигнализация, да знаят кой е спасителят, че той се грижи за безопасността и здравето на плажуващите, да знаят кога се влиза с надуваеми предмети във водата. Хубаво е децата да се запознават с тези неща още от малки“, допълни Виолета Радева. Тя поясни, че в момента протичат заключителни уроци, при които под формата на игри децата показват какво са научили по време на курса, а накрая получат и грамота. \r\nМария КУРТЕВА", "date": "2019.05.19", "title": "Виолета Радева, БЧК – Бургас: Това, върху което работим усилено е превенцията по водно спасяване"}
{"url": "http://www.focus-news.net/news/2019/05/19/2659862/evropeyski-izbori-2019-korneliya-ninova-bsp-edinstvenata-tsel-na-boyko-borisov-e-da-ostane-do-izbiraneto-na-sledvashtiya-glaven-prokuror-za-da-mozhe-da-si-garantira-beznakazanost-sled-tova.html", "text": "Единствената цел на г-н Борисов е да остане до избирането на следващия главен прокурор, за да може да си гарантира безнаказаност след това. Това каза лидерът на БСП Корнелия Нинова в предаването \"Гласове\" по  БСТВ . Според нея премиерът Бойко Борисов обикаля предизборно страната и обещава пари. \"Така не се управлява държавен и публичен ресурс. Това са парите, събрани от всички българи, и законът казва, че се преразпределят през парламента и там има контрол. Тук всичко е безконтролно и еднолично и с една цел - лично политическо оцеляване. Не е целта, която си поставя един държавник, когато управлява финанси\", уточни още Нинова.  \r\nНа въпрос как ще предизвика БСП предсрочни избори при положение, че премиерът Бойко Борисов е казал, че няма да подава оставка, ако загуби евровота, Нинова заяви: \"Предсрочни избори могат да предизвикат избирателите. Аз ги призовавам - излезте и гласувайте. Това е суверенът, който може да предизвика предсрочни избори. Ако ГЕРБ загубят тези избори, вече нямат легитимност. Разбирам, че не искат да напускат властта със всички сили и средства. Това не е, за да дадат перспектива на страната или да увеличават доходите. Единствената цел на г-н Борисов е да остане до избирането на следващия главен прокурор, за да може да си гарантира безнаказаност след това. Така не може да се управлява\".  Според Нинова алтернативата е политика и поведение. \"Не остана време да поговорим за политическата алтернатива - за \"Визия за Бълагрия\", която има три много големи достойнства\", каза Нинова. На въпрос дали  в документа има идеи в суров вид, лидерът на БСП посочи, че трите сериозни достойнства на визията са, че за пръв път някоя партия предлага такъв прочит на нещата и на политиката. \"Да сложим край на модела на прехода и да започнем да възстановяваме страната. Второто ѝ достойнство е как беше изработена тя. Не просто се затворихме по едни кабинети\", каза още Нинова и посочи, че са нахвърляли идеи и са тръгнали да ги обсъждат из страната. По думите ѝ зад този продукт има широка подкрепа. \"Третото е, че в нея има конкретни управленски политики. Как да се управлява здравеопазването, държавното и общинското, да не са търговски дружества болниците. Конкретни решения\", подчерта още тя. Нинова обърна внимание на доходите, на преизчислението на пенсиите и изтъкна, че всичко това е заложено във \"Визия за България\".", "date": "2019.05.19", "title": "Европейски избори 2019: Корнелия Нинова, БСП:  Единствената цел на Бойко Борисов е да остане до избирането на следващия главен прокурор, за да може да си гарантира безнаказаност след това"}
{"url": "http://www.focus-news.net/news/2019/05/19/2659859/the-wall-street-journal-skandalat-v-avstriya-podchertava-opaseniyata-za-vrazkite-na-natsionalistite-s-rusiya.html", "text": "Скандалът в Австрия подчертава опасенията за връзките на националистите с Русия, пише американският вестник  The Wall Street Journal .  \r\nКанцлерът Себастиан Курц заяви, че ще разпусне правителството, след като лидерът на неговия младши коалиционен партньор, виден анти-имиграционен защитник с връзки с руския президент Владимир Путин, подаде оставка. Решението на Курц да се откаже от партньорството си с Австрийската партия на свободата (АПС)  нанася тежък удар по крайно десните движения на континента преди изборите за Европейски парламент, пише изданието. \r\nРазвитието на събитията в Австрия зае челно място в медиите в Европа, която навлиза във финалните етапи на кампанията за изборите за ЕП на 26 май, особено в немскоговорящите страни. Скандалът засили опасенията за връзките между нарастващото националистическо движение в Европа и Русия. \r\nСлед като Партията на свободата влезе в коалицията през декември 2017 г., нейната популярност бе увлечена от поредица скандали с участието на видни членове, които направиха расистки изявления и използват нацистки символи. \r\n„Имаше много ситуации, които трудно се преглъщаха. Но след вчерашното видео, трябва да кажа честно –достатъчно! ”, каза Курц в телевизионно изявление. АПС „вреди на положението на страната ни“. \r\nСтотици протестиращи се бяха събрали пред канцеларията на премиера, призовавайки Себастиан Курц да разпусне коалицията. Очаква се новите избори да се проведат през есента. \r\nПрез 14-те си години като лидер на Партията на свободата, Щрахе е изградил тесни връзки с множество водещи националистически политици в Европа. Партиите на руския президент Владимир Путин и на Хайц-Кристиан Щрахе подписаха споразумение за сътрудничество и членовете на партията пътуваха до Москва, за да се срещат с руските си колеги през годините. \r\nВ събота Щрахе трябваше да присъства на създаването на общоевропейски националистически съюз, известен като Европа на нациите в Милано. Вместо това той проведе емоционална пресконференция във Виена, обявявайки оставката си и признавайки това, което той нарича катастрофално и неудобно поведение. \r\nЕвропейските избори ще бъдат внимателно наблюдаван показател за подкрепа на обществеността за недоволните партии от ляво и от дясно, които натрупаха сила през последните години и предизвикват установените политически партии в Европа. \r\n„Имаме работа с популистки тенденции, които в много отношения презират нашите ценности, искат да унищожат Европа на нашите ценности. Трябва решително да се противопоставим на това ”, заяви германският канцлер Ангела Меркел във връзка със скандала. \r\nСамият Щрахе каза, че видеото е дело на тайни служби за политическо му убийство и опит да се свали правителството, но не предлага доказателства за неговите претенции.  \r\nПартията на свободата е учредена след Втората световна война от есесеовци. От 1983 г. насам тя е влизала в правителството четири пъти, което е водело до срив на всяка от тези коалиции поради вътрешни скандали. \r\nПрез дългата си политическа кариера Щрахе често е бил в центъра на противоречия. Веднъж той отхвърли кадри, показващи, че упражнява във военни игри с крайно десни групи в австрийска гора и тогава каза, че играят пейнтбол. Когато се появиха кадри, които му показаха, че прави нацистки поздрав, той заяви, че поръчва бира.  Юлиян Марков", "date": "2019.05.19", "title": "The Wall Street Journal: Скандалът в Австрия подчертава опасенията за връзките на националистите с Русия"}
{"url": "http://www.focus-news.net/news/2019/05/19/2659870/the-jerusalem-post-polskiyat-premier-sravni-vrashtneto-na-evreyska-sobstvenost-s-pobeda-na-natsizma.html", "text": "Министър-председателят Матеуш Моравецки заяви по време на дебат в неделя в Лодз, че „ако Полша някога бъде в ситуация, в която заплаща компенсационни суми за Втората световна война, би било така, сякаш Хитлер e спечелил” , пише израелското англоезично издание  The Jerusalem Post .   \r\nПолският министър-председател също така обеща, че докато неговата партия \"Право и справедливост\" е на власт \"такова нещо никога няма да се случи.\" \r\nНаскоро Полша отмени планираната среща с представители на израелското правителство, когато израелците обявиха, че дискусията ще включва въпроса за обезщетението, давано на полски евреи, които са загубили имуществото си по време и след Холокоста. \r\nКоментарите на Моравецки вероятно означават, че като изплащат обезщетения на евреите-жертви на Холокоста, Полша ще поеме отговорност за престъпленията, извършени от нацистите срещу нейните еврейски граждани. Тъй като Полша е била окупирана от нацистка Германия, полското мнение е, че те са били жертви и нацистка Германия трябва да носи отговорност за Холокоста.  \r\nСлед войната не само еврейските активи са национализирани от полската държава, а имуществото, което някога е било държано от немско-говорещи, украинско-говорещи поляци и поляци, които са се опитвали да се противопоставят на включването на страната в социалистическия блок. Следователно въпросът за компенсацията е много сложен.  Юлиян Марков \r\n.", "date": "2019.05.19", "title": "The Jerusalem Post: Полският премиер сравни връщнето на еврейска собственост с победа на нацизма"}
{"url": "http://www.focus-news.net/news/2019/05/19/2659872/rositsa-zlateva-zoopark-aytos-rodiha-se-novi-pokoleniya-ot-nyakoi-zhivotinski-vidove.html", "text": "Родиха се нови поколения от някои животински видове. Това каза за  Радио „Фокус“ – Бургас  Росица Златева, управител на Зоопарка в Айтос. По думите ѝ през месеците юни и юли се очаква да се родят нови представители на елените. „Всички клетки, които съществуват, са пълни. Муфлоните започнаха да раждат още през зимата, техните малки вече порастват. Малки се излюпиха и от някои представители на птиците“, отбеляза Златева. Тя добави, че сред по-екзотичните видове, които могат да бъдат наблюдавани в зоопарка, са два вида маймуни – зелена морска котка (верветка) и павиани. „От тях ежегодно имаме по няколко нови попълнения. През зимата полагаме допълнителни грижи за тях, тъй като тогава е необходимо да затопляме помещенията им, но времето вече е топло и вече няма нужда от това“, каза още Златева. По думите ѝ доброволци за работа в зоологическата градина няма, но има много хора, които идват в помощ при отглеждането на животинските видове. „Има частни производители и кооперации, които всяка година ни носят зърно, ечемик и сено, като спомагат за изхранването на видовете. Ние разполагаме със средствата, но имаме и много благодетели, които също полагат грижи за животните, като им даряват храна“, каза още собственикът. Според нея посещаемостта на зоопарка се е повишила значително през пролетните месеци. „В най-топлите дни на месеците март и април отчетохме приходи, по-високи от миналогодишните, имайки предвид, че посещението за децата все още е безплатно, а за възрастни – цената е символична“, уточни собственикът. \r\nМария ПОПЧЕВА", "date": "2019.05.19", "title": "Росица Златева, зоопарк – Айтос: Родиха се нови поколения от някои животински видове"}
{"url": "http://www.focus-news.net/news/2019/05/19/2659877/varna-prez-mart-hotelite-s-4-i-5-zvezdi-sa-bili-predpochitani-ot-589-ot-chuzhdite-grazhdani.html", "text": "Хотелите с 4 и 5 звезди в града и съседните курорти са предпочитани от 58.9% от чуждите граждани, като средният брой реализирани нощувки в тях е 2.6 хиляди. Това сочат данните за месец март от  Териториалното статистическо бюро  в града.  Общата заетост на леглата в местата за настаняване в областта през март 2019 г. е 14.7%, като в местата за настаняване с 3 звезди и в хотелите с 4 и 5 звезди тя е 14.8%, а в местата за настаняване с 1 и 2 звезди – 14.6%. В сравнение със същия месец на предходната година заетостта на леглата се увеличава с 0.4 процентни пункта, като най-голямо е увеличението при местата за настаняване с 3 звезди – с 1.2 процентни пункта. Приходите от нощувки през март 2019 г. в област Варна достигат 3.2 млн. лв., или с 18.0% повече в сравнение с март 2018 година. Регистрирано е увеличение на приходите както от български граждани – с 29.9%, така и от чужди граждани – с 4.2%. По данни на Териториалното статистическо бюро, през март 2019 г. в област Варна са функционирали 146 места за настаняване с над 10 легла – хотели, мотели, къмпинги, хижи и други места за краткосрочно настаняване. Броят на стаите в тях е 6.0 хил., а на леглата – 12.9 хиляди. В сравнение с март 2018 г. общият брой на местата за настаняване, функционирали през периода, нараства с 2.1%, а на леглата в тях остава непроменен. Общият брой на нощувките в областта във всички места за настаняване, регистрирани през март 2019 г., е 58.7 хил., или с 6.2% повече в сравнение със същия месец на предходната година, като най-голямо увеличение на нощувките (с 11.1%) се наблюдава в местата за настаняване с 1 и 2 звезди. От общият брой нощувки 40.4 хил. са от български граждани, а 18.3 хил. – от чужденци. През март 2019 г. в хотелите с 4 и 5 звезди са реализирани 60.5% от общия брой нощувки на чужди граждани и 39.9% – на българи. В местата за настаняване с 3 звезди са осъществени 27.1% от нощувките на български граждани и 19.8% – на чужденци, докато в останалите места за настаняване (с 1 и 2 звезди) те са съответно 33.0 и 19.7%. През март 2019 г. най-много нощувки са реализирали гостите от Германия – 3.5 хил., от Румъния – 2.7 хил., от Израел – 1.9 хил. и от Русия – 1.1 хил. нощувки. Пренощувалите лица в местата за настаняване в област Варна през март 2019 г. се увеличават с 8.6% в сравнение със същия месец на 2018 г. и достигат 28.9 хиляди. От всички пренощували лица 75.1% са българи, като по-голяма част от тях (40.1%) са нощували в хотелите с 4 и 5 звезди и са реализирали средно по 1.8 нощувки. Пренощувалите чужденци са 7.2 хил., като най-висок e делът на гостите от Румъния – 22.3%, след тях се нареждат тези от Германия – с 12.8%, от Израел – с 8.0% и от Турция – с 6.4%.", "date": "2019.05.19", "title": "Варна: През март хотелите с 4 и 5 звезди са били предпочитани от 58.9% от чуждите граждани"}
{"url": "http://www.focus-news.net/news/2019/05/19/2659874/montana-vazstanoveno-e-dvizhenieto-po-pat-i-1-vidin-montana-v-rayona-na-s-dolna-verenitsa.html", "text": "Възстановено е движението по път I-1 Видин – Монтана в района на с. Долна Вереница. Това съобщиха от  Агенция \"Пътна инфраструктура\" .", "date": "2019.05.19", "title": "Монтана: Възстановено е движението по път I-1 Видин – Монтана в района на с. Долна Вереница"}
{"url": "http://www.focus-news.net/news/2019/05/19/2659875/sport-rafael-nadal-specheli-titlata-v-rim.html", "text": "Испанският тенисист Рафаел Надал спечели титлата на турнира от сериите \"Мастърс\" в Рим. Във финалната среща Надал победи Новак Джокович с 2:1 сета (6:0; 4:6; 6:1).  \r\nТова е първа титла за Надал през 2019 година и общо 81-а в кариерата му. \r\nВъпреки загубата Джокович запазва първото място в световната ранглиста, а Надал заема втора позиция.", "date": "2019.05.19", "title": "Спорт: Рафаел Надал спечели титлата в Рим"}
{"url": "http://www.focus-news.net/news/2019/05/19/2659873/ria-novosti-avstriyskata-prokuratura-se-e-otkazala-da-zapochne-razsledvane-po-otnoshenie-na-shtrahe.html", "text": "След като е проучила скандалния видеозапис с Хайнц-Кристиан Щрахе, Върховната прокуратура на Австрия не е намерила основания да започне разследване по отношение на бившия вицеканцлер и неговия помощник Йохан Гуденус, предаде  РИА Новости , позовавайки се на австрийски медии.  \r\n„Няма конкретни доказателства за наличие на престъпление от този видеозапис“, се казва в изявление на прокуратурата.  \r\nПрокуратурата е поискала да проучи пълната версия на видеозаписа, във връзка с евентуални икономически престъпления и корупция. Германските медии, обаче са отказали да предоставят нередактирания видеоматериал, допълва агенцията.   Светлин Божков", "date": "2019.05.19", "title": "РИА Новости: Австрийската прокуратура се е отказала да започне разследване по отношение на Щрахе"}
{"url": "http://www.focus-news.net/news/2019/05/19/2659878/tass-pomoshtnik-na-shtrahe-e-kontaktuval-s-investitorite-i-sled-sreshtata-v-ibisa.html", "text": "Бившият ръководител на парламентарната фракция на Австрийската партия на свободата Йохан Гуденус, който присъства на скандалния видеозапис в Ибиса, е продължил да поддържа контакти с обкръжението на предполагаемата „руска гражданка“, предаде  ТАСС . Това съобщиха списанието „Der Spiegel“ и вестник „Süddeutsche Zeitung“, които разполагат с аудиозаписи от тези срещи.  \r\nИзданията твърдят, че минимум една среща се е състояла преди събитията, излъчени на видеозаписа в Ибиса и още няколко срещи, след това. Те са се състояли, вероятно, във Виена. На тях отново са се обсъждали перспективите за тайни сделки. На аудиозаписите събеседник на Гуденус казва, че се нуждае от „жест на добра воля“, който да убеди инвеститорите в сериозността на намеренията.  \r\nГерманските издания твърдят, че до 4 септември 2017 година, страните са контактували чрез електронна поща, допълва агенцията.   Светлин Божков", "date": "2019.05.19", "title": "ТАСС: Помощник на Щрахе е контактувал с „инвеститорите“ и след срещата в Ибиса"}
{"url": "http://www.focus-news.net/news/2019/05/19/2659865/evropeyski-izbori-2019-korneliya-ninova-bsp-gerb-ne-predvizhda-sredstvata-ot-letishte-sofiya-da-vlyazat-v-srebarniya-pensionen-fond.html", "text": "ГЕРБ не предвижда средствата от летище \"София\" да влязат в Сребърния пенсионен фонд. Това каза лидерът на БСП Корнелия Нинова в предаването \"Гласове\" по  БСТВ .  Във връзка с обвиненията, че президента Радев не е надпартиен президент и че работи заедно с БСП да свали правителството и в отговор на въпрос дали е била нейна идеята Иво Христов да влезе в листата на \"БСП за България\", Нинова заяви, че тя го е поканила на разговор. \"Що се отнася до президента, има надпартийни теми, които държавният глава не може да пропусне. Такава тема е върховенството на закона. Сега е на дневен ред концесията на летище \"София\". В българския закон пише, че средствата от концесия отиват в Сребърния пенсионен фонд за актуализация на пенсиите. ГЕРБ не предвижда средствата от концесията на летище \"София\" да влязат в сребърния фонд. Знам го от Закона за концесиите и от факта, че г-н президента Радев върна закона с вето именно поради тази причина. Т.е. настоя за върховенство за закона. Това партийна тема ли е? Не, надпартийна е. Да, и ние настоявахме, в парламента гласувахме против, но и той си упражни неговите правомощия. Друга тема е борбата с корупцията - също е надпартийна. На него му отива най-много. Когато приемахме закона за КПКОНПИ и целия антикорупционен пакет, при него имаше консултации, предлагаха се различни варианти. Нашия не се прие, отхвърли се, прие се този на ГЕРБ. Виждате до какво доведе. КПКОНПИ е абсолютно безпомощен орган, даже съучастник в корупцията. Тема, по която той като държавник трябва да реагира\", заяви Нинова за президента.", "date": "2019.05.19", "title": "Европейски избори 2019: Корнелия Нинова, БСП: ГЕРБ не предвижда средствата от летище \"София\" да влязат в Сребърния пенсионен фонд"}
