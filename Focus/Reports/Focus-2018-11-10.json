{"url": "http://www.focus-news.net/news/2018/11/10/2588848/sport-napoli-pobedi-dezhenoa-s-21-kato-gost-v-mach-prekasvan-zaradi-gradushka.html", "text": "Футбол: Наполи победи Деженоа  с 2:1 като гост в мач, прекъсван заради градушка. Домакините от Дженоа  поведоха в резултата с гол на Кристиан Куаме.  В 59-ата минута мачът е прекъснат заради разразилата се буря с градушка. След около 10-минутно прекъсване играта е подновена, а 62-ата минута испанецът Фабиан Руис от отбора на Наполи изравни резултата. В 86-та минута Давиде Бираски от Дженоа си отбеляза автогол и така Наполи постигна деветата си победа в Серия А.  За момента Наполи заема второто място във временното класиране, а Дженоа са 14-ти. В събота се играха още два мача от 12-я кръг:  \r\nТорино – Парма  1:2 \r\nСпал – Каляри  2:2", "date": "2018.11.10", "title": "Спорт: Наполи победи Деженоа  с 2:1 като гост в мач, прекъсван заради градушка"}
{"url": "http://www.focus-news.net/news/2018/11/10/2588820/blagoevgrad-provede-se-osmiyat-mezhdunaroden-turnir-po-borba-serafim-barzakov-v-petrich.html", "text": "Проведе се осмият Международен турнир по борба „Серафим Бързаков“ \r\nСъстезатели на 30 спортни клуба от шест държави – България, Македония, Гърция, Турция, Молдова и Украйна, се включиха в турнира „Серафим Бързаков“ в град Петрич. Това съобщиха от пресцентъра на  Община Петрич.  \r\nОфициални гости бяха: кметът на община Петрич Димитър Бръчков, президентът на Българска федерация по борба Христо Маринов, депутатът Георги Динев, председател на ОбС - Петрич Георги Тренчев, вицепрезидентът на Македонската федерация по борба Деян Богданов, бронзовият медалист от олимпиадата в Пекин Кирил Терзиев, вицеолимпийската шампионка  Елица Янкова, вицеолимпийският медалист Иван Цонев, световният шампион Николай Паслар, световната шампионка Евелина Николова. Патронът на турнира Серафим Бързаков открои отново значимостта на турнира като едно сериозно предизвикателство за подрастващите и благодари на местната управа в Петрич за подкрепата, която оказва при организирането на турнира. Президентът на Българската федерация по борба Христо Маринов посочи, че турнирът „Серафим Бързаков“ е едно утвърдено вече издание и пожела все повече спортисти да се включват в изданието. Кметът на община Петрич Димитър Бръчков призна, че освен чест е и голяма отговорност организирането на Международния турнир по борба за деца, момчета и момичета. „Вярвам, че този турнир няма аналог в национален план и съм сигурен, че ще продължи да се развива“, обобщи кметът. След оспорвани двубои на два тепиха в зала „Арена Петрич“ купа „Серафим Бързаков“ спечели Ердал Галиб, кат.53 кг от СК „Черноморец“ Бургас. Приз за най-добър български състезател заслужи Васил Василев, кат. 30 кг от СК „Добруджански юнак“, Добрич. Най-добър чуждестранен състезател на турнира стана Георгий Калачев от клуб „Комрот“, Молдова. Главен съдия на турнира беше Венцислав Филчев. Излъчени бяха призьорите и във всички категории на Международния турнир „Серафим Бързаков“.", "date": "2018.11.10", "title": "Благоевград: Проведе се осмият Международен турнир по борба „Серафим Бързаков“ в Петрич"}
{"url": "http://www.focus-news.net/news/2018/11/10/2588816/direktorat-na-gd-granichna-politsiya-e-razporedil-proverka-vav-vrazka-s-intsidenta-na-letishte-sofiya.html", "text": "Директорът на ГД „Гранична полиция“ е разпоредил проверка във връзка с инцидента на Летище „София“. Това съобщиха от пресцентъра на  МВР . Около 18.30 часа е регистриран инцидент в служебно помещение на „Гранична полиция“ на Летище „София“. При почистване на служебното оръжие граничен полицай е прострелял по невнимание своя колежка в ръката. Веднага е извикан екип на Спешна помощ. Служителката е транспортирана за допълнителен преглед в болница. По информация към момента, състоянието ѝ не е тежко.  \r\nИзясняват се всички факти и обстоятелства около инцидента. По разпореждане на директора на ГД „Гранична полиция“  главен комисар Светлан Кичиков е започнала проверка по случая.", "date": "2018.11.10", "title": "Директорът на ГД „Гранична полиция“ е разпоредил проверка във връзка с инцидента на Летище „София“"}
{"url": "http://www.focus-news.net/news/2018/11/10/2588819/sport-zavarshiha-pet-sreshti-ot-germanskata-bundesliga.html", "text": "В събота се изиграха пет срещи от 11-ия кръг на германската Бундеслига. Резултатите: \r\nХановер 96  - Волфсбург 2:1 \r\nХофенхайм – Аугсбург 2:1 \r\nВердер Бремен – Борусия Мьонхенгладбах 1:3 \r\nФрайбург – Майнц 1:3 \r\nФортуна Дюселдорф – Херта 4:1 \r\nНюрнберг – Щутгарт 0:2 \r\nВ момента играят Борусия Дортмунд и Байерн Мюнхен.", "date": "2018.11.10", "title": "Спорт: Завършиха пет срещи от германската Бундеслига"}
{"url": "http://www.focus-news.net/news/2018/11/10/2588817/global-times-kitay-kitay-nyama-da-nastigne-tehnologichno-sasht-do-kraya-na-veka.html", "text": "На пресконференция в Белия дом в сряда президентът на САЩ Доналд Тръмп заяви, че Китай се е отказал от плана си \"Made in China 2025\". Някои американски медии изразиха съмнения, че Китай е отхвърлил това, което те наричат \"технологична амбиция на Китай\", пише правителственото китайско издание за външна политика  Global Times  в материал, представен без редакторска намеса. \r\nЕдна от причините за търговската война, инициирана от САЩ срещу Китай, е притеснението на САЩ от плана \"Made in China 2025\". Вашингтон смята, че субсидиите от Пекин за държавните предприятия за насърчаване на модернизирането на производството в страната подкопават конкурентоспособността на американските компании. И подозира, че китайското правителство може да насърчи китайските компании да откраднат интелектуалната собственост на американските компании и че Китай може евентуално да поеме \"глобалното технологично лидерство\". Недоволството и загрижеността на САЩ по отношение на Китай са налице и в други развити страни в различна степен. \r\nТъй като търговската война срещу Китай продължава да се развива, забелязахме, че \"Произведено в Китай 2025\" постепенно избледнява от официалните документи на китайското правителство и съобщенията в медиите. Смятаме, че тази промяна отразява китайския жест да не раздразни САЩ и показва добрата воля на Пекин, който се съобразява с опасенията на външния свят. \r\nЦялото китайско общество не очакваше, че планът \"Made in China 2025\" ще предизвика толкова силна реакция от САЩ и други западни страни. Китай се развива със свое собствено темпо. Развитието на високотехнологичната индустрия е единственият път към модернизацията на страната. Държавните предприятия (ДП) са основната сила в китайската индустрия за производство от висок клас. Какво не е наред с изготвянето на план за това? \r\nВ епохата на глобализацията Китай е длъжен да се бори с външния свят. Тези търкания също са един от начините Китай да разбере света. Търговската война тази година накара много китайци да мислят по нови начини. \r\nНепрекъснатото развитие на високотехнологичните индустрии е основата за подобряване на ефективността на националната продукция и единственият начин да увеличим доходите на глава от населението, както и да изградим по-добър живот. Това е право на китайския народ. САЩ и други западни държави се надяват да запазят предимствата си в технологиите от висок клас по начин, по който могат да приемат, и е разбираемо. Може би трябва да се намери баланс между правата на Китай и желанията на САЩ. \r\nВашингтон трябва да излезе от технологичната си хегемонистична настройка и да уважава упоритата работа и мъдростта на китайския народ. Пекин трябва да се отнесе по-сериозно към оплакванията на САЩ, да изслуша мнението на външни лица за начина си на постигане на научно-техническия прогрес и да направи необходимите корекции, включително и за разрешаване на въпроси като субсидиите за ДП. \r\nМогат ли Китай и САЩ да работят в една и съща посока и да направят корекции? Това може би е предизвикателство и за двете страни. Някои хора в САЩ са свикнали да бъдат арогантни. Това, което отказват да приемат, не е начинът на Китай за разработване на високи технологии, а реалността на научния и технологичен напредък на Китай. Арогантно вярват, че могат да предотвратят такъв прогрес в Китай, стига да приемат стратегия за сдържане на Пекин. \r\nНякои хора в Китай ще си помислят: \"Защо трябва да правим корекции, за да отговорим на изискванията на САЩ?\" Те трябва да осъзнаят, че Китай е силно интегриран в глобализацията. САЩ и други западни държави са най-големите световни разработчици на интелектуална собственост и най-големите пазари. Китай все още е в неизгодно положение. Трябва да координираме плановете си за развитие със САЩ и други западни държави, в противен случай Китай ще се изправи пред повече трудности и ниска ефективност. \r\nКитай е малко вероятно да види силен ръст в сектора на високите технологии, като се имат предвид различни ограничения, както в страната, така и в чужбина. В следващите десетилетия, или дори до края на века, високотехнологичният капацитет на САЩ вероятно е по-голям от китайския. \r\nКитай не трябва нито да отслабва, нито да бъде нетърпелив. Придържането към глобализацията е най-добрият избор на нацията. \r\nПревод и редакция:", "date": "2018.11.10", "title": "Global Times (Китай): Китай няма да настигне технологично САЩ до края на века"}
{"url": "http://www.focus-news.net/news/2018/11/10/2588821/vma-kontaktna-i-bez-opasnost-za-zhivota-e-zhenata-koyato-be-prostrelyana-na-letishte-sofiya.html", "text": "Контактна и без опасност за живота е  жената, която бе простреляна на летище „София“. Това съобщиха за  Агенция „Фокус“  от пресцентъра на  ВМА . Огнестрелната рана е на лявата ѝ ръка. Тя ще остане за наблюдение в болницата още няколко дни.  \r\nДеница КИТАНОВА", "date": "2018.11.10", "title": "ВМА: Контактна и без опасност за живота е жената, която бе простреляна на летище „София“"}
{"url": "http://www.focus-news.net/news/2018/11/10/2588823/inzh-stefan-kalchev-vseki-koyto-si-e-platil-danatsite-do-april-mozhe-da-se-vazpolzva-i-da-se-snabdi-s-polagashtoto-mu-se-kolichestvo-kompost.html", "text": "До края на годината всеки, който си е платил данъците до април, може да се възползва и да се снабди с полагащо се количество компост. Това каза за  Радио „Фокус“ – Бургас  инженер Стефан Калчев, управител на Регионалното депо за отпадъци в Бургас. „Част от кампанията е и стартирала точкова система, при която за всеки килограм разделно събран отпадък и предаден в един от мобилните центрове се събират определен брой точки, които се определят от количеството отпадъци“, каза още Калчев. По думите му в края на годината точките ще бъдат събрани и занулени. Първите 10 събрали най-много точки ще получат материална награда до 2 500 лв. общо за всички в периода края на януари, началото на февруари. Всички останали до последния, който е събрал минимум 500 точки ще получат по 5 л. компост. „Като идеята е да продължи и през 2019 год.“, добави още Калчев. Относно интереса към кампанията, той заяви, че първоначално е бил голям, много хора са си били направили карти и са носели отпадъци, през летните месеци е намалял, но към този момент отново имало много ентусиасти. Калчев уточни, че картата служи за по-лесна идентификация на лицето. „Всеки може да се снабди с такава, след като отиде до един от тези мобилни центрове и представи трите си имена. В нея е описано конкретното лице  в кои центрове е ходил, какви отпадъци е предал, какви точки са му се натрупали, но като цяло самата карта не е носител на информация“, допълни управителят на Регионалното депо за отпадъци в Бургас. Към момента над 2 000 човека разполагали с такава карта. \r\nДеница ДИМИТРОВА", "date": "2018.11.10", "title": "Инж. Стефан Калчев: Всеки, който си е платил данъците до април, може да се възползва и да се снабди с полагащото му се количество компост"}
{"url": "http://www.focus-news.net/news/2018/11/10/2588822/washington-times-erdogan-tvardi-che-e-izpratil-zapisite-ot-ubiystvoto-na-hashogi-na-sasht-i-drugi-strani.html", "text": "Президентът на Турция Реджеп Таийп Ердоган заяви в събота, че Турция е изпратила записите, свързани с убийството на саудитския журналист Джамал Хашоги на САЩ и други заинтересовани страни, твърдят различни източници, пише  електронното издание на Washington Times . \r\nСъгласно изказването на турския президент, Турция е споделила записите от убийството със Саудитска Арабия, Франция и Обединеното кралство. \r\n„Дадохме записите, дадохме ги на Саудитска Арабия, на Вашингтон, на германците, на англичаните“, заяви Ердоган в рамките на телевизионно обръщение. \r\nНито една от посочените страни обаче не потвърди, че това се е случило, отбелязва изданието. \r\nДумите на турския президент са в разрез с изявленията на Държавния департамент на САЩ от по-рано, който минали месец отрече държавния секретар Майк Помпео да е чувал подобни записи или да е виждал съответните транскрипции след проведените спешни срещи в Саудитска Арабия и Турция през октомври. \r\nВисокопоставено турско официално лице опроверга информацията. \r\nПревод и редакция:", "date": "2018.11.10", "title": "Washington Times: Ердоган твърди, че е изпратил записите от убийството на Хашоги на САЩ и други страни"}
{"url": "http://www.focus-news.net/news/2018/11/10/2588826/sport-sebastian-fetel-pobedi-v-tretata-svobodna-trenirovka-vav-formula-1.html", "text": "Формула 1: Себастиан Фетел победи в третата свободна тренировка във Формула 1 преди старта за Голямата награда на Бразилия. \r\nСлед победи на Макс Верстапен и на Валтери Ботас в първите две свободни тренировки дойде редът на състезателя на Ферари. Втори завърши петкратният световен шампион Люис Хамилтън (Великобритания) с Мерцедес. Третото място остана за Валтери Ботас. По-късно е квалификацията за място, а утре вечерта българско време е и самото състезание.", "date": "2018.11.10", "title": "Спорт: Себастиан Фетел победи в третата свободна тренировка във Формула 1"}
{"url": "http://www.focus-news.net/news/2018/11/10/2588824/protesti-za-po-chist-vazduh-se-provedoha-v-ruse-i-pernik-obzor.html", "text": "Протести за по-чист въздух се проведоха в Русе и Перник. В Русе в протеста се включиха близо 150 автомобила, които в 11.00 часа потеглиха на автошествие от центъра на града към граничен пункт „Дунав мост“. Протестът премина в три етапа – автопоход с блокада на Дунав мост, митинг в индустриалния парк на града и завърши пред сградата на Общината.Хората носеха маски на лицата си, плакати с надписи „Помощ! Тровят ни“ и „Мръсният въздух ни убива“. Движението на границата с Румъния бе блокирано за повече от половин час и се образуваха се километрични колони от чакащи автомобили. Според организаторите такива протести тепърва предстоят, ако властта не се обърне внимание на екологичната обстановка в Русе. \r\nСтотици автомобили се включиха и в протестно шествие в Перник също с искане за по-чист въздух и ограничаване на замърсяванията. В града се проведе и концерт под наслов „Дишай Перник“.  Агенция „Фокус“ припомня:  Преди 31 години майки от Русе излизат за първи на протест за по-чист въздух в града. На 28 септември 1987 г. на площад „Свобода“ в Русе над 300 души протестират срещу безразличието на управниците за хлорните румънски отрови над града. Най-смелите от тях носят лозунги: „Мирна демонстрация за въздух“, „Стига празни обещания“, „Искаме здраво поколение“. Това е първата улична демонстрация по време на комунистическия режим в България.", "date": "2018.11.10", "title": "Протести за по-чист въздух се проведоха в Русе и Перник (ОБЗОР)"}
{"url": "http://www.focus-news.net/news/2018/11/10/2588828/filmi-za-10-izbrani-lichnosti-ot-balgarskata-istoriya-shte-badat-predstaveni-pred-uchenitsi-vav-veliko-tarnovo-i-lyaskovets.html", "text": "Филми за 10 избрани личности от българската история ще бъдат представени пред ученици във Велико Търново и Лясковец. Това съобщи за  Радио „Фокус“ – Велико Търново  Марио Мишев, координатор проекти в сдружение „Българска история“. На 14 ноември организацията ще проведе уроци по история в ПГТ „Д-р Васил Берон“ във Велико Търново и в  СУ „Максим Райкович“ в Лясковец. „Нашите пълководци“ се казва най-новата поредица от филми на Сдружение „Българска история“. Чрез кратките 5-минутни видеа учениците ще се запознаят с живота и делото на Георги Вазов, Стефан Тошев, Георги Векилски и други. „Идеята е да покажем колко цветни и многопластови са тези личности и в какво се изразява истинският им героизъм . Най-важното е децата да видят как един живот може да е напълно отдаден на България“, посочи Марио Мишев. \r\nУрокът в Лясковец ще е от 10.30 часа, а във Велико Търново – от 13.30 часа. След това екипът ще отпътува за Търговище. На 15 ноември ще бъдат посетени две училища в Плевен, след което ще се проведат уроци в Червен бряг. В края на месеца организацията ще е в Бяла /Русенско/. Покани са получили и от Сопот и Казанлък. „Миналата година посетихме над 30 училища. Желанието ни е тази година да надградим това темпо, с което започнахме“, допълни Марио Мишев. \r\nНадежда КРЪСТЕВА", "date": "2018.11.10", "title": "Филми за 10 избрани личности от българската история ще бъдат представени пред ученици във Велико Търново и Лясковец"}
{"url": "http://www.focus-news.net/news/2018/11/10/2588818/hashim-tachi-nyama-da-ima-podyalba-na-kosovo-nito-republika-srabska-v-kosovo.html", "text": "Президентът на Косово Хашим Тачи в събота в Париж заяви, че в резултат от разговорите за нормализация на отношенията между Прищина и Белград няма да има подялба на Косово, или създаване на Република Сръбска на територията на страната, предава  македонският портал „А1 Он“ . \r\n„Няма подялба на Косово, нито асоциации с изпълнителни правомощия, което подразбира формиране на Република Сръбска в Косово“, заяви Тачи в Париж, където е по покана на френския президент Еманюел Макрон и ще участва в мероприятията по случай 100-годишнината от края на Първата световна война. \r\nДържавният глава на Косово подчерта, че резултатът от диалога за нормализация на отношенията между Белград и Прищина трябва да е подписването на правно обвързващ договор. \r\n„Първата точка ще бъде взаимно признаване на Косово и Сърбия“, поясни той. \r\nПревод и редакция:", "date": "2018.11.10", "title": "Хашим Тачи: Няма да има подялба на Косово, нито Република Сръбска в Косово"}
{"url": "http://www.focus-news.net/news/2018/11/10/2588825/telma-makedoniya-komisiyata-prie-popravkata-na-makedonskata-konstitutsiya-garantirashta-suvereniteta-na-sasednite-strani.html", "text": "Комисията по конституционните въпроси на парламента в Скопие прие с  10 гласа „За“ и два „Против“ поправката на македонската конституция , гарантираща суверенитета на съседните страни, съобщава македонският телевизионен канал  “Телма“ . \r\nОпозицията заяви, че изменението е ненужно, като се има предвид, че Конституцията вече гарантира суверенитета и че Македония никога не е имала териториални претенции. Депутатите от управляващата СДСМ отговориха, че поведението и риториката на ВМРО-ДПМНЕ през последните години са създали необходимост  Гърция да иска да се спре политическата реторика на териториалните претенции. \r\nДепутатите от ВМРО-ДПМНЕ днес потвърдиха мнението, че конституционните промени и целият процес, който се провежда в парламента, са незаконни. \r\n\"Ние 120-те народни представители нямаме мандат да направим това. Това, което правим тук, е извън закона, извън Конституцията \", каза Зоран Илиовски, депутат от ВМРО-ДПМНЕ. \r\nНа няколко пъти външният министър беше попитан дали и кога ще има конституционни промени в Гърция, за да се гарантира териториалната цялост на Македония.  Юлиян Марков", "date": "2018.11.10", "title": "„Телма“  (Македония): Комисията прие  поправката на македонската конституция, гарантираща суверенитета на съседните страни"}
{"url": "http://www.focus-news.net/news/2018/11/10/2588587/pregled-na-osnovnite-temi-v-svetovniya-pechat-agentsiya-fokus.html", "text": "Американският президент Доналд Тръмп отново е в центъра на вниманието на американската преса, както с указа, ограничаващ правото на убежище на имигранти, влезли незаконно в страната, така и с поредното си изявление,че предшественикът му Барак Обама е допуснал Русия да окупира Крим. Турската преса следи развитието на конфликта в Сирия, вкл/чително в размирната провинция идлиб, където се преплитат слоижни политически интереси на всички страни, участващи в този конфликт. Руските издания следят шпионския скандал с Виена. \r\n***  Държавният глава на САЩ Доналд Тръмп обвини предшественика си на поста – Барак Обама, че е „позволил“ на Руската федерация да анексира Кримския полуостров. „Президентът Обама позволи това да се случи“, бяха думите на Тръмп. Но той не ги изрича за първи път, отбелязва Даниъл Ларинсън от редакцията на американското списание  The American Conservative . \r\nПо-рано тази година лидерът на Белия дом се оплака, че Обама е „позволил отделянето на Крим“, като подчерта, че не негово място той щеше да заеме съвсем друга позиция. Две седмици след този коментар Тръмп направи друго изявление: „Обама загуби Крим, защото (държавният глава на Руската федерация Владимир) Путин не го уважава“. Предположението, че действията на Русия се определят от отношението на техния лидер към американския, изглежда много странно. То напълно пренебрегва факта, че Русия има интереси и цели, които нямат нищо общо с американците или с техните президенти. „Тръмп повтаря тази идея толкова често, че си струва да отделите известно време за анализирането й“, препоръчват от редакцията на изданието.  \r\nВ повечето от тези изявления на Тръмп изпъква концепцията за хвърлянето на отговорността за присъединяването на Крим към Русия на Обама. Но това далеч не е толкова важно, колкото е подтекстът на твърденията на Тръмп – че американският президент може да „позволи\" или да „не позволи\" определени действия на други големи ядрени сили. Изявлението, че Обама „позволява\" анексирането на Крим, предполага, че може и трябва да го е възпрепятствал. Но той не бе в състояние да направи нищо друго, освен да започне въоръжен конфликт срещу Русия, който в крайна сметка можеше да прерасне в Трета световна война. Но Тръмп, който заради своето невежество и агресивни инстинкти, мисли по друг начин. Дали Русия ще има или не суверенитет над Крим – това едва ли е сред жизнено важните интереси на САЩ и точно поради тази причина не си струва да се започва война за това. Ако Тръмп мисли друго, тогава той е дори още по-безразсъден и безотговорен, отколкото си мислим, уверен е авторът. \r\nТръмп говори за „загубата\" на Крим, сякаш той е американски и американците са го загубили. Сама по себе си фразата „да изгубим Крим\" ни връща към най-глупавата реторика на Студената война, когато Америка имаше илюзията, че е успяла да „спаси\" и да „загуби\" цели страни. Този начин на мислене е глупост, която не отговаря на реалността, и е много опасно, ако президентът на САЩ  гледа по този начин на международните кризи. Обама не загуби Крим и никога отговорността за осуетяването на тези действия на Русия не са били отговорност на американското правителство. Действията на Русия бяха агресивни и незаконни, но САЩ не са длъжни да създават риск от война с ядрена сила, като предотвратяват такива действия. Начинът, по който Тръмп досадно тръби за отделянето на част от Украйна, която дори не е съюзник на САЩ, показва колко далеч е той от истинска външна политика под мотото „Америка на първо място\", е заключението на Ларинсън.  \r\n***  Държавният глава на САЩ Доналд Тръмп подписа указ, с който се ограничава правото на убежище на мигранти, които са влезли на територията на страната чрез незаконно пресичане на границата, съобщава американското издание  Washington Examiner . \r\n„Искаме хората да идват в нашата страна, но те трябва да правят това законно\", подчерта лидерът на Белия дом.  \r\nИзпълняващият длъжността министър на правосъдието на САЩ Матю Уитакър и министърът на вътрешната сигурност Кърстен Нилсен обявиха новите мерки в четвъртък вечер и след подписването на указа от Тръмп те влизат в сила. Насочени са към ограничаване на възможностите на мигрантите да търсят убежище на границата между САЩ и Мексико. След подписването на указа от Тръмп, мерките влизат в сила.  \r\n„Нашата система за предоставяне на убежище е прекалено претоварена от търсещи закрила лица, които не заслужават такава. Те са огромна тежест за нашите ресурси и ни пречат да бъдем в състояние да предоставим убежище на онези, които наистина го заслужават\", подчерта Уитакър в изявление. \r\nАмериканското законодателство гласи, че всеки мигрант, който влиза в САЩ, може да кандидатства за убежище, „независимо от точката на пристигане.\" \r\nСъгласно новите промени мигрантите, които търсят убежище, ще трябва да предявят искове пред длъжностни лица на влизане в страната. Там молбите им ще бъдат „обработвани по контролиран, подреден и законосъобразен начин\", гласят правилата, подписани от Тръмп. \r\nАмериканският лидер направи „керванът“ от мигранти към САЩ център на кампанията му за междинните избори. Миналата седмица американският президент обяви намеренията си да промени процедурите за предоставяне на закрила в страната преди „керванът“ от Южна Америка да е достигнал южната граница на страната.  \r\n***  Правителствените войски на президента Башар Асад са ликвидирали 22-ма членове на въоръжената опозиция на Дамаск. Акцията е проведена през нощта близо до провинция Идлиб, където се очаква в най-близко време да бъде обявено примирие, съобщава турският вестник  Daily Sabah . \r\nУточнява се, че до сблъсъците се е стигнало, след като войници на Дамаск са заели позиция в селски район в северната част на съседната провинция Хама, по-рано контролирана от групировката „Джайш ал Ислам\" . \r\nИдлиб и някои околни райони са последният основен  бастион на опозицията в Сирия, където през последните месеци режимът, подкрепян от Русия, установиха контрил върху по-голямата част от територията. На територията на провинцията живеят около три милиона души, но сделка между Москва и Анкара за създаване на демилитаризирана буферна зона в нея бе постигната едва през септември между Москва и Анкара. Оттогава насам в района имаше няколко сражения, последното е най-кръвопролитно.  \r\nМеждувременно Русия заяви, че работата по създаването на демилитаризирана зона в Идлиб продължава.  Говорителят на руското външно министерство Мария Захарова заяви, че макар да има практически успех в изпълнението на сделката, процесът все още е в ход. Буферната зона, договорена между Анкара и режима на Асад, който има съюзник в лицето на Москва, има за цел да отдели правителствените войски от опозицията в района на Идлиб. \r\n*** Какво знаем за шпионския скандал във Виена, пише електронното издание на руският вестник  “Коммерсантъ“ . \r\nОтношенията на Русия с един от ключовите съюзници в ЕС претърпяха сериозен удар. В петък австрийските власти потвърдиха, че разследват информация за възможното сътрудничество на пенсиониран полковник от австрийските въоръжени сили с руското разузнаване. Австрийският външен министър Карин Кнайсл вече отмени посещението си в Москва, което бе насрочено за началото на декември. \r\n„Мащабът на наблюдението беше огромен. Повече от 2 хиляди обекти бяха под контрол. Искаме да знаем кой е проследяван, кога е приключило следенето и искаме да бъдем сигурни, че всичко е свършило \", каза австрийският канцлер Себастиан Курц през юни тази година, като коментира доклади за тайни разузнавателни дейности от страна на Германия в неговата държава през 1999-2006. Този скандал отдавна е затихнал, но в петък 32-годишният канцлер трябваше отново да говори с репортери за шпионаж - този път от Русия. \r\nМного повече подробности за \"шпионския трилър\" бяха съобщени в петък през деня от австрийските медии. Позовавайки се на \"информираните източници\", изданието Kronen Zeitung изясни, че с 70-годишният пенсионер е бил вербуван  през 1988 г. в Техеран и е сътрудничил със съветското и руското военно разузнаване в продължение на две десетилетия. Съобщава се, че се е свързвал с руския си колега с псевдоним „Юри“ на всеки две седмици и редовно предавал информация за функционирането на австрийските военновъздушни сили (включително изтребителите Eurofighter) и артилерийските установки в криптирана форма или чрез сателитни комуникации. За неговата работа той е получил около 300 хил. евро. Сега, според австрийската прокуратура, той може да бъде осъден на  до десет години затвор. \r\n\"Преди всичко това е силен удар за Австрия, която заема много правилна, сдържана и посредническа позиция по редица въпроси, опитвайки се да обедини гледните точки или поне да създаде основа за диалог между нас и американците. Но сега властите не могат да не вземат под внимание общественото мнение и са длъжни да направят изявления \", каза за вестника Владимир Швайцер, ръководител на отдела за социални и политически изследвания в Института за Европа в Руската академия на науките. \r\n\"Тази чуждестранна разузнавателна служба, която е предала важна информация на Австрия, вероятно е имала за цел  да създаде затруднения за приятелската политика на Австрия спрямо Русия и да популяризира скандала\", казва Герхард Мангот, водещ австрийски експерт по Руската федерация, професор по международни отношения в университета в Инсбрук. В същото време той вярва, че последиците от шпионажа за руско-австрийските и руско-европейските отношения ще бъдат краткотрайни, а периодът на охлаждане ще продължи няколко месеца. Според него \"австрийските власти вероятно са знаели, че сред австрийските специални служби може да има такива, които се предполага, че работят за руските специални служби или за специалните служби на други държави\". \"И въпреки това, много приятелска линия беше изградена по отношение на Русия - докато Виена не беше принудена да коментира публично скандала\", каза г-н Мангот за изданието. \"Поради това, че този офицер не е високопостявен, може  да се очаква, че всички скоро ще се успокоят и още по-странно е, че Министерството на външните работи на Руската федерация реши да отиде към обостряне на отношенията и да призове австрийския посланик“, заяви Мангот.", "date": "2018.11.10", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/11/10/2588588/", "text": "Съдебният куриер и третия път не откри Никола Груевски, съобщава македонският телевизионен канал  “Нова ТВ“ . \r\nНикола Груевски все още не е получил решението на Наказателния съвет, след като съдебният куриер се опита да го намери в дома му за трети път тази вечер. \r\nРешението на Груевски ще му бъде връчено в понеделник, когато трябва да се яви в съдебно заседание по делото „Титаник“, свързано с изборни нередности. \r\nТози уикенд Груевски може сам да се яви в затвора без решението на Наказателния съвет, защото вече има изпратено дело за изпълнение на присъдата, съобщи медията.  Юлиян Марков", "date": "2018.11.10", "title": "„Нова ТВ“ (Македония): Съдебният куриер и третия път не откри Никола Груевски"}
{"url": "http://www.focus-news.net/news/2018/11/10/2588591/18-mln-balgari-popadat-ezhednevno-na-falshiva-novina-obzor.html", "text": "1.8 млн. българи попадат ежедневно на фалшива новина. Това стана ясно от думите на вицепрезидента Илияна Йотова, която взе участие в международната конференция „Фалшивите новини на истинските тролове“ (Fake news of true trolls). По думите ѝ ще бъде интересно да се проследи колко от изказванията и публикациите по време на предстоящата предизборна кампания за европейските избори ще бъдат причислени към дезинформацията. Според нея евроизборите ще бъдат и първият сериозен тест за това как се изпълняват мерките в борбата срещу фалшивите новини. Йотова заяви, че редица документи ще бъдат интерпретирани грешно, поради незнание как точно действат самите институти и механизми на ЕС. Според вицепрезидента, когато говорим за машината на производството на фалшивите новини, не бива да гледаме само на изток, защото тя е от всички посоки на света. Йотова уточни, че много се спори за дефиницията на това що е фалшива новина и посочи, че именно те се разпространяват най-бързо. По думите ѝ за истинските новини е нужно 6 пъти повече време да достигнат до 1500 човека, отколкото на фалшивите. Вицепрезидентът допълни още, че 80% от европейците са попаднали на невярна или подвеждаща информация.  \r\nМинистърът за Българското председателство на съвета на ЕС Лиляна Павлова коментира, че фалшивите новини не са подминали и Българското европредседателство, което е било подложено на кибератаки всеки ден. По думите ѝ мащабите в интернет пространството са грандиозни. 1,3 млрд. са уебсайтовете, на които се произвеждат новини. Месечно потребителите във „Фейсбук“ са 2 млрд., 1,2 млрд. са в „WhatsApp“ и 600 млн. в „Инстаграм“. Павлова уточни, че 70% от тях казват, че трудно разграничават коя новина е фалшива. Министърът заяви, че статистиката показва, че 18 държави в света са имали проблеми с фалшиви новини, благодарение на което има изкривени изборни резултати. Павлова даде за пример и България с т.нар. „Костинбродска афера“ от 2013 г. Тя допълни, че категориите на фалшивите новини са 4 . „Първата е сензационното съдържание за образуване на трафик и печелене на пари. Втората е дезинформацията, която цели манипулация, настройване на обществено мнение или нагласи, с чисто лобистки интерес. Третата са политическите и партийни фалшиви новини, които имат целеви обект, дискредитиране на един политически обект. Четвъртата е сатирата и пародията“, обясни тя. По думите ѝ усилията трябва да се насочат към първите три категории.  \r\nЕвродепутатът Петър Курумбашев изрази притеснение, че много по-лесно се разпространява словото на омразата. Той уточни, че неговото голямо притеснение е, че се стеснява много полето на сериозните медии. „Стеснява се демократичното пространство и като естествено следствие от това се стеснява и полето на сериозните медии“, уточни евродепутатът. Той прочете оценката за България на „Репортери без граници“, според която всяка опозиционна медия, дръзнала да критикува правителството или проправитествени олигарси, е подложена на атаки. „След това: „Понякога олигарси използват таблоиди, новинарски сайтове, телевизионни канали, за да очернят опозиционните медии. Понякога властите прибягват до юридически тормоз, за да заглушат гласовете на независимите медии. Незабавно трябва да се прекратят постоянният контрол, атаки и конфискации, целящи да попречат на тези медии да работят“, прочете още Курумбашев.  \r\nМакедонският министър на информационното общество и администрацията Дамян Манчевски коментира, че фалшивите новини и дигиталната пропаганда подкопават демократичните процеси, но те могат да се използват и за печалба. Според него държавите трябва да предприемат конкретни стъпки на глобално равнище за справяне с проблема. Той уточни, че Македония увеличава прозрачността на своите институции и заяви, че активната прозрачност е основен елемент в работата на правителството и всички договори и държавни поръчки се публикуват. „Декласифицираме основна информация, махаме таксите при кандидатстване за обществена информация, предоставяме безплатна информация от кадастъра за медии. Вярваме в активното разкриване на информация“, допълни той и уточни, че не може да има манипулация за разходите на министъра, ако те се публикуват до стотинка. \r\nН. В. Симеон Сакскобургготски коментира пред журналисти, че ако имаше формула срещу фалшивите новини, той вече е щял да я използва. Попитан как ще коментира това, че е агент на КГБ и това, че имотите му не са негови, Сакскобургготски заяви, че едното твърдение е толкова фалшиво колкото и другото. „Няма какво да си обяснявам. Това са толкова абсурдни теми. Фокусират се по един изцяло злонамерен и насочен начин“, коментира той.  \r\nНа въпрос как да се противодейства срещу една фалшива новина Сакскобургготски заяви, че ако човек има съвест и етика, това боли. „Мисля, че по-интелигентите хора разбират. Други, които са потърпевши, също. В крайна сметка една лъжа си има давност“, обясни той. Попитан дали е правил постъпки да опровергава фалшивите новини Сакскобургготски отговори, че те са толкова абсурдни, че не заслужават такива.  \r\nКомисарят по цифровата икономика и общество Мария Габриел заяви, че разпространението на дезинформация онлайн вече има застрашителни размери. По думите ѝ тя ерозира доверието на гражданите и поражда растящо недоверие в традиционните медии. Мария Габриел подчерта ключовата роля на Кодекса за добри практики за борба с дезинформацията онлайн, който ѝ беше представен на 26 септември. Според нея не по-малко важен е декларираният ангажимент на платформите да предприемат действия спрямо фалшивите акаунти и нечестното използване на автоматизирани ботове. „Никой няма делегирано право да бъде министерство на истината. Не става дума за цензура, а за осъзнаване, че рушенето на доверието на гражданите не води до нищо добро за никого. Нужно е да останем единни в тази кауза, за да запазим доверието помежду си“, отправи апел българският еврокомисар по цифровата икономика и общество Мария Габриел.  \r\nЛюба АЛЕКСИЕВА", "date": "2018.11.10", "title": "1.8 млн. българи попадат ежедневно на фалшива новина (ОБЗОР)"}
{"url": "http://www.focus-news.net/news/2018/11/10/2588586/predstoyashti-sabitiya-v-stranata-za-10-noemvri-agentsiya-fokus.html", "text": "*** \r\nОт 10.00 часа в зала „Джон Атанасов” на София Тех парк ще се проведе форум „Кариера с кауза“ 2018 .  \r\n*** \r\nОт 10.00 часа в зала „Триадица“ на Гранд хотел София председателят на ПГ на ГЕРБ и зам.-председател на партията Цветан Цветанов ще открие научната конференция „Проекции на комунистическия  тоталитаризъм в България в периода 1944-1989 г.“. \r\n*** \r\nОт 10.00 часа в зала 10 на НДК ще се проведе национална кръгла маса на младежките организации на тема „Ако днес е краят на прехода, какви са приоритетите на България за следващите 20 години?”.   \r\n*** \r\nОт 11.00 часа на територията на парк „Възраждане“ доброволци – служители на ЧЕЗ и жители на Район „Възраждане“, ще засадят 64 иглолистни и широколистни дървета. \r\n*** \r\nОт 11.00 часа в Детския център на Столична библиотека ще се проведе събитие по повод Седмицата на бащата.  Темата тази година е „Истински chef” . Всички деца със своите бащи, дядовци, вуйчовци и други могат да споделят за своите хранителни навици, да сготвят нещо вкусно и здравословно заедно и да го донесат в Детския център. Жури ще определи най-вкусното ястие.  \r\n*** \r\nОт 11.45 часа в зала „Мадара“ в хотел „Маринела“ ще се проведе пресконференция по повод провеждането на ХХVII Конвент на Велик Приорат България.  \r\n*** \r\nОт 14.00 до 16.00 часа пред входа на Интер Експо Център „Български вегански съюз“ организира кървав протест против Международното специализирано изложение МЕСОМАНИЯ.  \r\n*** \r\nОт 17.30 часа в зала „Младост“ ще се играе баскетболен мач между „Нефтохимик 2010“ и пернишкия „Миньор“.  \r\n*** \r\nОт 19.00 часа в Спортна зала „Скаптопара“ танцови състави от цяла България ще представят българския фолклор пред жителите и гостите на Благоевград.  \r\n*** \r\nОт  16.30 часа в Парк „Арена ОЗК“ - Бургас, в ж.к. „Славейков“ ще бъде даден старт на плувния турнир Burgas Swimming open`2018. \r\n*** \r\nОт 10.00 часа във Фестивален и конгресен център ще се състои тържествена церемония по дипломиране на лекарите от Випуск 2018 на МУ-Варна. Тази година ще се дипломират 155 млади лекари от 11 държави.  \r\n*** \r\nОт 13.00 часа на паркинга на търговския обект на ул. \"Атанас Москов\" 2 ще започне протест срещу високите цени на горивата, като в 13.30 часа шествието ще потегли към сградата на Община Варна. Автошествието ще премине по булевардите \"Владислав Варненчик\" и \"Мария Луиза\", допълни Николай Неделчев. Пред сградата на Общината в 14.30 часа ще започне протестен митинг, а шествието на автомобилите ще продължи по булевардите в града.  \r\n***  \r\nОт 10.00 часа в Парк „Дружба“ще се проведат Масови безплатни тренировки – Есен 2018.  \r\n***  \r\nОт 10.00 часа в  Парк „Картала“ ще се проведе отворена тренировка по ориентиране.  \r\n***  \r\nОт 11.00 часа в Читалище „Искра“ Театър ВЕСЕЛ ще представи детски куклен спектакъл „Жабокът цар“.  \r\n***  \r\nОт 18.30 часа в Читалище „Извор – 1873“, Самоводене ще се състои заключителна вечер „По стъпките на 145-годишното читалище „Извор“ в с. Самоводене“. \r\n*** \r\nДрагоман, ще отбележи 133-та годишнина от Сръбско-българската война и Битката при Драгоман, която е част от войната. В 10.00 часа със сборен пункт табелата „Добре Дошли в община Драгоман”  участниците в събитието, ще се отправят пеша към паметната плоча на Боян Ботев – най малкия брат на Христо Ботев на рида Три уши.  От 10.20 ще бъдат поднесени цветя на паметната плоча на върха на историческият рид, който е в непосредствена близост до международния път за Калотина. В поднасянето на цветя и отдаването на почит, ще вземат участие и хора от Национално дружество „Традиция”. От 11.30 часа в Туристически информационен център Драгоман, ще се проведе лекция-беседа от доцент от МНИ – Македонски научен институт. \r\n*** \r\nОт 10.00 часа в зала „Багира“ ще се състои VIII Национален открит турнир за спортни танци.  \r\n*** \r\nОт 10.45 часа в Дома на културата ще се проведе петият фолклорен фестивал на любителските клубове по танци „ПЕРПЕРА 2018“.  \r\n*** \r\nОт 09.00 часа в черквата „Свети Великомъченик Мина” Негово преосвещенство Белоградчишки епископ Поликарп ще оглави архиерейска света Литургия.  \r\n*** \r\nОт 09.00 часа в Многопрофилна болница за активно лечение „Д-р Никола Василиев” специалисти от столичната спешна университетска болница \"Пирогов\" ще преглеждат деца. Профилактичните прегледи ще бъдат извършени в рамките на кампанията Национална програма „Детско здраве-Пирогов“. \r\n*** \r\nОт 08.30 часа ще започва Международния турнир по борба за деца, момчета и момичета „Серафим Бързаков”. \r\n*** \r\nОт 11.30 часа ПП „Движение България на гражданите” ще поднесе цветя пред паметника „Независима България\". \r\n*** \r\nОт 10.00 часа в парк „Моливчета“ ще се проведе хайдушки празник.  \r\n*** \r\nОт 11.00 часа на паркинга пред спортна зала „Чайка“ на бул. „Копривщица“ жителите и гостите на града ще имат възможност да се запознаят с уменията на служители от сектор „Специализирани полицейски сили“ към областната дирекция на МВР. \r\n*** \r\nПо инициатива на Сдружение „Активен гражданин“ и Туристическо дружество „Стоте войводи“ и с подкрепата на Община Сливен ще се проведе масово изкачване на местността Хамам баир, в което се очаква да се включат деца и домашни любимци. От 10.00 часа на върха на Хамам баир ще се проведат игри за деца, състезания на монтираните уреди, както и демонстрации с участието на кучета и разиграване на томбола с предметни награди. \r\n*** \r\nОт 12.00 часа на ул. „Гаговец“ 1 в кв. „Ново село“ ще бъде разкрит дарителски център към катедралния храм „Свети Димитър“. \r\n*** \r\nОт 10.30 часа ще се състои празник на с. Преславен. \r\n*** \r\nОт 11.00 часа в Къща музей „Гео Милев“ ще гостува Милена Крумова с романа „Тюркоаз“.  \r\n*** \r\nОт 11.00 часа в РБ „Захарий Княжески“ ще бъде излъчен документален филм за Борис Христов – „С името на България“.  \r\n*** \r\nОт 11.00 часа ще се състои празник на с. Михайлово.  \r\n*** \r\nОт 12.00 часа ще се проведе празник на с. Пшеничево.  \r\n*** \r\nОт 14.00 часа ще се проведе празник на с. Козаревец.  \r\n*** \r\nОт 14.30 часа в РБ „Захарий Княжески“ ще се проведе среща с редакционния екип и автори на „Списание 8“.  \r\n*** \r\nОт 09.30 до 16.00 часа в Регионалния исторически музей ще могат да бъдат разгледани изложбите „Под лозницата”, Лозата в битието на българина”,  „Техниката у дома през първата половина на XX век”,  „От първа ръка търговци, Стари търговски фамилии от гр. Търговище”, „МРК „Хан Крум” – индустриалния първенец на Търговище”, „Велик е нашият войник“ и Възрожденска класна стая.", "date": "2018.11.10", "title": "Предстоящи събития в страната за 10 ноември (Агенция „Фокус“)"}
{"url": "http://www.focus-news.net/news/2018/11/10/2588594/libertas-makedoniya-nikola-gruevski-nay-veroyatno-se-e-otpravil-sam-kam-zatvora.html", "text": "Никола Груевски най-вероятно се е отправил сам към затвора, пише македонското електронно издание  “Либертас“ . \r\nСпоред изданието Груевски все пак е получил съдебното решение. \r\nТова предполага задължението му да се яви незабавно  на портала  на затвора в Шуто Оризари. Телевизионните екипи, които се разотидоха от входа на затвора, сега се завръщат. Смята се, че той е решил да се яви сам и да избегне издирване, арест и конвоиране.  Юлиян Марков", "date": "2018.11.10", "title": "„Либертас“ (Македония): Никола Груевски най-вероятно се е отправил сам към затвора"}
{"url": "http://www.focus-news.net/news/2018/11/10/2588593/sport-izigraha-se-parvite-machove-v-kragovete-na-vodeshtite-evropeyski-futbolni-parvenstva.html", "text": "Футбол: Изиграха се първите мачове в кръговете на водещите европейски футболни първенства. В Бундеслигата Хановер 96 победи Волфсбург с 2:1. В италианската Серия А Фрозиноне и Фиорентина завършиха наравно 1:1 . Домакинското равенство не позволи на Фрозиноне да се измъкне от дъното на класирането. Лил и Страсбург  завършиха наравно 0:0 . Лил заема второ място във временното класиране на френската Лига 1. Леванте загуби у дома от Реал Сосиедад с 1:3. Двата отбора се намират в средата на таблицата на испанската Лига.", "date": "2018.11.10", "title": "Спорт: Изиграха се първите мачове в кръговете на водещите европейски футболни първенства"}
{"url": "http://www.focus-news.net/news/2018/11/10/2588592/24-vesti-makedoniya-spetsializiranata-prokuratura-v-skopie-iska-arest-za-yordan-ortse-kamchev.html", "text": "Преди малко повече от един час, в скопския наказателен съд започна разпитът на петимата задържани и заподозрени в последното разследване на Специализираната прокуратура наречено \"Имеперия\" и според предварителна информация  за петима от 13-те заподозрени е постановена мярка задържане, съобщава македонският телевизионен канал  \"24 Вести\" . \r\nТази вечер, някъде след 18 часа (19 часа българско време) е пристигнал за разпит и Йордан Камчев, собственик на \"Орка холдинг\", а пред него бяха доведени и заподозрените Ненад Йосифович, директор на \"Стопанска банка - Битоля\" Цветан Панделевски, съсобственик на \"Пелистерка\",  Тодор Мирчевски собственик на офшорната  компания \"Ексико\" и Зорица Арсовска, член на борда на директорите на \"Орка холдинг\". \r\nЦветан Панделевски, съсобственик на \"Пелистерка\", излезе с писмена реакция. \r\n\"Фирмите, които са собственост на семейство Панделевски, както в миналото, така и в днешно време, работят в съответствие с положителните правни норми в страната. Под пълна отговорност твърдя, че няма нищо криминално в нашите действия, в условията, в които се намираме като държава, за да предоставим възможно най-голям брой работни места за македонските семейства. Отношението на нашите фирми към македонските държавни институции и преди всичко пред македонските закони, винаги се основава на прозрачност и отговорност \"- казва Цветан Панделевски.  Юлиян Марков", "date": "2018.11.10", "title": "“24 Вести“ (Македония): Специализираната прокуратура в Скопие иска арест за Йордан (Орце) Камчев"}
{"url": "http://www.focus-news.net/news/2018/11/10/2588829/the-washington-examiner-sasht-ne-tryabva-da-presledva-kyurdski-aktivisti-samo-za-da-uspokoi-turtsiya.html", "text": "Държавният департамент на САЩ не трябва да преследва кюрдски активисти само за да успокои Турция, пише американското издание  The Washington Examiner \r\nВестникът припомня, че Държавният департамент обяви трима активисти на Работническата партия на Кюрдистан (ПКК) за издирване наравно с най-търсените терористи в света и обяви крупни парични премии за залавянето им. Става дума за Мурат Караилан, Джемил Баик и Дуран Калкан. \r\nИзданието обръща внимание, че те не само никога не са действали срещу американците, но дори не е сигурно, че те са истински терористи. Караилан беше съосновател на ПКК и сега е неин лидер. Баик също е съучредител на ПКК и също така е ръководител  на гражданската организация на групата. Междувременно Калкан беше и счетоводител на ПКК, и член на изпълнителния съвет, отговарящ за гражданското крило. По-скоро изглежда, че включването им е не добре обмислено  усилие за успокояване на Турция, пише вестника. \r\nПри президента Реджеп Тайип Ердоган Турция става все по-настоятелна. Ердоган взема  американските интереси за заложници - буквално и образно. Турция държи американски граждани за заложници, макар и  да освободи пастор Ендрю Брънсън, Турция все още държи учения от  НАСА Серкан Гьолче) и също така контролира други американски  интереси като заложници за функционалността на НАТО - достъпа до въздушната база Инджирлик и сътрудничество в борбата срещу Ислямска държава. \r\nЕрдоган става все по-обсебен от кюрдите, по-малко поради кюрдските бунтове в Турция повече, защото Турция и сирийските кюрдски общности отдават приоритет на етническата и културна идентичност над религията. \r\nСпоред изданието турският президент доказва все повече, че е изявен националист, а не ислямист.  Юлиян Марков", "date": "2018.11.10", "title": "The Washington Examiner: САЩ не трябва да преследва кюрдски активисти само за да успокои Турция"}
{"url": "http://www.focus-news.net/news/2018/11/10/2588827/elena-yoncheva-bsp-gotova-sam-da-napusna-parlamenta-ako-se-potvardi-che-kachestvoto-na-magistralite-otgovarya-na-normativnite-iziskvaniya.html", "text": "Бих искала да уведомя Камарата на строителите, че съм готова да напусна парламента, каквото е тяхното искане. При условие, което е напълно изпълнимо. След като се потвърди, че качеството на магистралите отговаря на нормативните изисквания, си подавам оставката като народен представител. Това написа говорителят на ПГ на „БСП за България“ Елена Йончева в профила си в социалната мрежа  „Фейсбук“ .  \r\n„За да се извърши тази проверка, очаквам Агенция „Пътна инфраструктура\" да разреши извършването на техническа експертиза в лицензирана европейска лаборатория на качеството на автомагистрали „Тракия“, „Хемус“, „Струма“, „Марица“ и на път I – 1, път II – 18“, пише още говорителят на БСП.  \r\nЙончева припомня, че в петък от Камарата на строителите разпространиха официално съобщение, в което настояват за оставките на депутатите Елена Йончева, Христо Проданов, Крум Зарков и Георги Свиленски, които стоят зад искането за експертиза, с внушението, че от българските магистрали се краде”. Поводът е именно внесеното в АПИ искане за независима техническа експертиза на магистралите. В становище на браншовата организация се посочва, че това е „поредната доза политическо говорене, което има за цел да извлече дивиденти за сметка на авторитета на българските строители“ и предупреждават, че ако не бъдат взети мерки до 18 ноември относно публичното поведение и отправяните обидни към бранша твърдения, камарата и нейните фирми членове ще предприемат стъпки към граждански протести.", "date": "2018.11.10", "title": "Елена Йончева, БСП: Готова съм да напусна парламента, ако се потвърди, че качеството на магистралите отговаря на нормативните изисквания"}
{"url": "http://www.focus-news.net/news/2018/11/10/2588597/chetirima-deputati-se-otkazaha-ot-imunitetite-si-po-iskane-na-glavniya-prokuror-sotir-tsatsarov-obzor.html", "text": "Четирима депутати се отказаха от имунитетите си по искане на главния прокурор Сотир Цацаров. На 8 ноември Цацаров поиска имунитетите на народните представители Борис Кърчев от ГЕРБ, Елена Йончева и проф. Георги Михайлов от „БСП за България“, на Веселин Марешки, Пламен Христов и Кръстина Таскова от „Воля“. В деня на постъпване на искането от статута си на неприкосновеност се отказаха Борис Кърчев и Елена Йончева. Ден по-късно това направиха и проф. Георги Михайлов от БСП и Пламен Христов от „Воля“.  \r\nРазследването срещу депутата от ГЕРБ Борис Кърчев е за избягване плащането на 320 хил. лева ДДС и използване на документи с невярно съдържание. Сигналите срещу Кърчев идват от граждани и НПО.  \r\nГоворителят на ПГ на „БСП за България“ Елена Йончева се проверява за изпиране на пари в особено големи размери, както и за финансови операции с парични средства, присвоени от „КТБ“, прикривани чрез офшорна компания. Прокуратурата е установила, че през 2012 година е създадено съвместно дружество между „Авторска телевизия“ на Елена Йончева и офшорна компания, регистрирана на Британските Вирджински острови. Новообразуваното дружество е открило сметка в КТБ, като единствено Йончева е имала право да оперира със средствата в сметката. По нея са постъпили 171 хил. евро, тепърва ще се разследва как са разходвани. Прокуратурата счита, че Елена Йончева знае или предполага, че парите по сметката в КТБ са придобити по престъпен начин. Твърдението се базира на свидетелски показания. Тези сведения са извън дадените от депутатите от ГЕРБ в сигнала срещу Йончева.  \r\nНародният представител от ПГ на „БСП за България“ Георги Михайлов се разследва за умишлена безстопанственост и сключване на неизгодни договори. Според Прокуратурата докато Михайлов е бил директор на Специализираната болница за активно лечение на хематологични заболявания в София, са натрупани задължения от над 24 млн. лева. \r\nНа лидера на „Воля“ Веселин Марешки, както и на депутатите Кръстина Таскова и Пламен Христов се иска сваляне на имунитетите заради сговаряне за извършване на престъпления с цел имотна облага. Тримата вече имат повдигнати обвинения за отправени заплахи към собственици на аптеки, с цел да ги принудят да закупуват лекарства и лекарствени средства само от една фирма.  \r\nДеница КИТАНОВА", "date": "2018.11.10", "title": "Четирима депутати се отказаха от имунитетите си по искане на главния прокурор Сотир Цацаров (ОБЗОР)"}
{"url": "http://www.focus-news.net/news/2018/11/10/2588599/sport-pari-sen-zhermen-e-platil-obshto-252-miliona-evro-za-neymar.html", "text": "Футбол: Пари Сен Жермен е платил общо 252 милиона евро за Неймар. Това пишат европейските медии като част от серията разкрития за нарушения на финансовия феърплей от страна на френския клуб. Французите са платили по 10,7 милиона евро комисионни на двамата агенти на Неймар - бащата на Неймар и Пини Захави  \r\nОсвен това Пари Сен Жермен са доплатили още 8,7 милиона евро за фонда солидарност на клуба, където Неймар се е формирал като играч. \r\nЦялата сума, която ПСЖ е броил в сделката за Неймар възлиза на 252 милиона евро. Двете страни са се съгласили плащането да бъде извършено по сметка в Израел. \r\n„Football Leaks“ разкри, че заплатата на Неймар в ПСЖ възлиза на 30 милиона евро на сезона, въпреки че от френския клуб първоначално твърдяха, че футболистът взима по 25 милиона евро.", "date": "2018.11.10", "title": "Спорт: Пари Сен Жермен е платил общо 252 милиона евро за Неймар"}
{"url": "http://www.focus-news.net/news/2018/11/10/2588595/afp-donald-tramp-nareche-prizivite-na-emanyuel-makron-za-sazdavane-na-obshtoevropeyska-armiya-obidni.html", "text": "Американският президент Доналд Тръмп в петък нарече призива на Еманюел Макрон за европейска армия, която да се защитава срещу заплахи от страна на различни сили , включително САЩ, като \"много обидни\", давайки войнствен тон на  посещението си в Париж, посветено на Първата световна война, предава  AFP . \r\nВеднага след като Тръмп кацна в Париж за честванията, отбелязващи края на Първата световна война, той написа в социалната мрежа „Туитър“ по повод призива на френския президент. \r\n\"Президентът на Франция Макрон току-що предложи Европа да изгради своя собствена военна сила, за да се предпази от САЩ, Китай и Русия\", коментира американският президент, цитирайки изказването на Макрон три дни по-рано. \r\n\"Много обидно, но може би Европа трябва първо да плати справедлив  дял в НАТО, който САЩ субсидира много!\", добави той.  Юлиян Марков", "date": "2018.11.10", "title": "AFP: Доналд Тръмп нарече призивите на Еманюел Макрон за създаване на общоевропейска армия „обидни“"}
{"url": "http://www.focus-news.net/news/2018/11/10/2588596/nezavisen-makedoniya-zavarshi-razpita-na-yordan-ortse-kamchev.html", "text": "Късно тази вечер разпитът на бизнесмена Йордан (Орце) Камчев приключи, съобщава македонското електронно издание  “Независен“ .  \r\nОсвен за Камчев  разпитът приключи и за заподозряния Ненад  Йосифович,  а през нощта текат разпитите на заподозрените Зорица Арсовска, Цветан Панделевски и Тодор Мирчевски,които Специализираната прокуратура на Македония разследва по операция с кодово име „Империя“ \r\nСлед като приключи разпитът на тези петима задържани  съдията по предварителното разследване  Весна Димишкова трябва да изготви решението т.е. да реши дали ще определи арест за Камчев и неговите бизнес-партньори заподозрени по това разследване, за които се изискват мерки за неотклонение. \r\nКамчев беше доведен последен в съда за разпит с автомобил и въведен директно в гаража на съда, като не се появи пред обществеността , но си тръгна пръв от съда, пише изданието.  Юлиян Марков", "date": "2018.11.10", "title": "„Независен“ (Македония): Завърши разпита на Йордан (Орце) Камчев"}
{"url": "http://www.focus-news.net/news/2018/11/10/2588598/the-guardian-bratat-na-boris-dzhonsan-podade-ostavka-kato-ministar-v-kabineta-na-tereza-mey.html", "text": "Братът на Борис Джонсън подаде оставка като министър в кабинета на Тереза Мей, пише във водеща статия британския вестник  The Guardian . \r\nНадеждите на британския премиер Тереза Мей да спечели подкрепата на парламента за  споразумението за напускане на ЕС се сринаха, след като Джо Джонсън подаде оставка от правителството и я обвини, че предлага на депутатите избор между \"васалство и хаос\". \r\nЧетири месеца след оттеглянето на  Борис Джонсън като външен министър,брат му като привърженик на оставането в ЕС, министър на транспорта заяви, че не може да подкрепи  споразумението, което Мей се очаква да представи  в парламента в рамките на седмици, и вместо това ще насочи енергията си за втори референдум. \r\n\"За мен става все по-ясно, че споразумението за оттегляне, което се финализира в Брюксел и в кабинета дори докато пиша, ще бъде ужасна грешка\", пише той в онлайн статия. \r\nТой заяви, че на обществото се предлага \"споразумение, което ще остави страната ни икономически отслабена, без право на  глас по правилата на ЕС, които трябва да следва  и ще донесе години на несигурност за бизнеса\" или  Брекзит без споразумение, който „познавам като министър на транспорта и ще причини неимоверни щети на нашата нация“. \r\n\"Представянето на нацията на  избор между два дълбоко непривлекателни изхода, васалство и хаос е провал на британската държава в мащаб, невиждан след Суецката криза\". \r\nПаундът падна на чуждестранните борси след оставката на Джонсън  с почти 0.7% спрямо долара, за да падне под  1.30 лири за долар. \r\nДжонсън каза, че лошото споразумение го е обединило с брат му Борис, който през юли се оттегли като външен министър  след плана на Тереза Мей от „Чекърс“ . \r\n\"Моят брат Борис, който ръководи кампанията за напускане, е толкова недоволен от предложенията на правителството, както съм и аз!\", каза Джонсън. \"Наистина той наскоро отбеляза, че предложените мерки са\" значително по-лоши от оставането в ЕС \". За това той без съмнение е прав. \" \r\nБившият заместник министър-председател Михаел Хезълтайн, който подкрепя кампанията за нов референдум, заяви: \"Това е много важна оставка. Той е млад политик, който има всичко, за да спечели от това да остане в правителството, да преследва своята забележителна кариера, да държи главата си надолу и да чака събитията да се развиват. Той не направи това. Той подаде оставка по принципен въпрос, поставяйки страната пред партията си и собствената си кариера.“  Юлиян Марков", "date": "2018.11.10", "title": "The Guardian: Братът на Борис Джонсън подаде оставка като министър в кабинета на Тереза Мей"}
{"url": "http://www.focus-news.net/news/2018/11/10/2588600/ministarat-na-pravosadieto-tsetska-tsacheva-razporedi-proverka-na-razdadenite-bonusi-na-sluzhitelite-ot-agentsiyata-po-vpisvaniyata-obzor.html", "text": "Министърът на правосъдието Цецка Цачева разпореди проверка на бонусите за служителите от Агенцията по вписванията, като най-късно по-следващия понеделник ще бъде получен докладът от нея. Проверката се налага заради информацията, че на служители във ведомството са раздавани бонуси за периода, в който Търговският регистър не функционираше. Между 635-те служители на Агенцията по вписванията са разпределени 599 хил. лв. бонуси.  \r\nВ изявление министър Цецка Цачева обясни, че при нарушение ще бъде безкомпромисна, но според нея между законност и морал има разлика и не може само заради срива в Търговския регистър за съвестните служители да не се приложи наредбата за бонусите. „Наредбата за заплатите за служителите в държавната администрация е в сила от 2012 г. Съгласно тази наредба всеки един ръководител на административна структура определя нарочни вътрешни правила. Като в тях се дава възможност за изплащане на така наречените бонуси, които са резултат от няколко неща. Преди всичко става въпрос за икономии в определения бюджет на всяка една административна структура, които в масовия случай се натрупват от болнични листове на служители, които през съответния период са били в платен отпуск по болест, както и целта на тези средства е да стимулира съответните представители на администрацията за полагане на максимални усилия в изпълнение на служебните си задължения“, заяви още Цачева.  \r\nСред получилите бонуси е и новият директор на Агенцията по вписванията Габриела Козарева, която е била оценена от правосъдния министър за „много добрите резултати“ в усилията за възстановяване в пълнота функционалността на Търговския регистъра, както и работата по отношение на останалите три регистъра на Агенцията.  \r\nИзпълнителният директор на Агенцията по вписванията Габриела Козарева посочи, че отговорните служители за срива на Търговския регистър не са получили допълнителни възнаграждения. По думите ѝ в дирекция „Информационно обслужване и технологии“ работят четирима души и трима от тях не са получили бонуси, тъй като ги смята за отговорни за случилото се.  \r\nКозарева посочи, че най-вероятно срещу тримата служители, ще се предприемат мерки, но докато тече разследване за срива за виновни не може да се говори. Тя уточни, че ако тези хора успеят да докажат, че са невинни, ще останат на работа, а ако не - няма да има причина не само да получават бонуси, а да продължат да работят за този работодател.  \r\nКозарева уточни, че към този момент служителите във въпросната дирекция вече са шестима. Тя посочи, че е можело да бъдат избегнати бонусите, но изрази мнение, че е постъпила правилно. „Бройката все още не е достатъчна, обемът от работа все още е огромен и аз искам да разчитам на тези хора и да изисквам от тях да полагат повече от нормативно установеното им задължение“, каза още Козарева. \r\nТемата коментира в парламента и министърът на финансите Владислав Горанов. Той обясни, че е неприемливо е да има допълнителни възнаграждения на служители, които носят отговорност за техническия проблем в Търговския регистър. По думите му обаче не бива да се дамгосват експертите и служителите от Агенцията по вписванията. \r\nДеница КИТАНОВА", "date": "2018.11.10", "title": "Министърът на правосъдието Цецка Цачева разпореди проверка на раздадените бонуси на служителите от Агенцията по вписванията (ОБЗОР)"}
{"url": "http://www.focus-news.net/news/2018/11/10/2588590/hashim-tachi-granitsata-mezhdu-kosovo-i-sarbiya-nyama-da-bade-ochertana-na-etnicheski-printsip.html", "text": "Очертаването на  границата между Косово и Сърбия няма да бъде направено по етнически признак, заяви президентът на Косово Хашим Тачи в интервю за  AFP  в петък. \r\nТова лято президентите на Косово и Сърбия Хашим Тачи и Александър Вучич повдигнаха въпроса за преначертаване на границата, коментираха някои наблюдатели. \r\n\"Ще работим заедно, за да дефинираме границите, както направихме с Македония и Черна гора, но няма да има граници, основаващи се на етнически линии\", каза той. \r\n\"Косово ще остане мултиетнично, също и Сърбия, няма да има  изселване на населението. Районът ще бъде по-сигурен благодарение на това споразумение\", продължи Тачи. \r\nСтраните се стремят да постигнат споразумение за прекратяване на дипломатическия блокаж, продължил години наред, пише агенцията. \r\nПо въпроса за създаване на Косовска армия на мястото на Косовските сили за сигурност Хашим Тачи заяви: \r\n\"Аз съм президентът на суверенна държава. Въоръжените сили на Косово ще бъдат създадени. Това е решено.“ \r\n\"Никой в Сърбия не може да наложи вето на това, независимо дали те го харесват или не. Всичко, което ще направим, ще бъде конституционно и законово. Това ще бъде постепенен процес, координиран с нашите партньори в НАТО и САЩ\", добави той. \r\n\"Това е нова армия, мирна, мултиетническа, с над 10% представителство на малцинствата\", завърши Тачи.  Юлиян Марков", "date": "2018.11.10", "title": "Хашим Тачи: Границата между Косово и Сърбия няма да бъде очертана на етнически принцип"}
{"url": "http://www.focus-news.net/news/2018/11/10/2588601/the-independent-liderat-na-leybaristite-dzheremi-korbin-zayavi-che-brekzit-ne-mozhe-da-bade-spryan.html", "text": "Лидерът на лейбъристите Джереми Корбин заяви, че Брекзит не може да бъде спрян, с което нанесе удар по депутатите от неговата партия, които се опитват да прокарат втори референдум, пише британският вестник  The Independent . \r\nКоментарите на Корбин отбелязват отклонение от официалната позиция на партията, кoято поставя перспективата за ново гласуване, включително възможността за оставане в Европейския съюз. \r\nПредпочитаният вариант за лейбъристите е да се проведе кампания за общи избори, но тъй като преговорите по споразумението за Брекзит навлизат в хаотичните последни етапи, партията е под натиск да смекчи позицията си за нов обществен вот, пише изданието \r\nКорбин е направил коментара си след като  министърът  на транспорта Джо Джонсън драматично подаде оставка в знак на протест срещу плана за споразумение с ЕС на Тереза Мей, казвайки, че Великобритания \"се насочва към некохерентен Брекзит\" и настоява за референдум върху окончателното споразумение. \r\nДелегатите на Конференцията на лейбъристите през септември гласуваха в огромно мнозинство в подкрепа на предложение, в което се казва, че партията \"трябва да подкрепи всички възможности, останали на масата, включително кампанията за втори референдум\". \r\nОпозицията смята да отхвърли споразумението, ако то не отговаря на изискванията  за работни места и права на работниците, което според високопоставените служители би позволило на лейбъристите да преследват предпочитания от тях вариант - общи избори. \r\nВ интервю за германския вестник  Der Spiegel  Корбин е бил попитан дали би спрял Брекзит. Той е отговорил: \"Ние не можем да го спрем.\" Референдумът се състоя, стартиран е  член 50. Това, което можем да направим, е да признаем причините, поради които хората гласуваха за напускане.\"  Юлиян Марков", "date": "2018.11.10", "title": "The Independent: Лидерът на лейбъристите Джереми Корбин заяви, че Брекзит не може да бъде спрян"}
{"url": "http://www.focus-news.net/news/2018/11/10/2588830/prezidentat-i-gerb-v-spor-zastrashena-li-e-demokratsiyata-obzor.html", "text": "В обръщението си към нацията по повод навършването на 29 години от началото на демократичните промени в България президентът Румен Радев заяви, че основите на демокрацията са критично застрашени. Според президента хората са очаквали от Прехода повече свобода и справедливост. „Свободата на словото е спомен от миналото. Четвъртата власт абдикира от ролята си на коректив. Рухнаха професионалните стандарти в медиите, а с тях и доверието на гражданите в поднасяната информация. Пропагандата задушава плурализма. Свободомислието се наказва“, обяви държавният глава. „Възродиха се познатите механизми на партията-държава. Демократичните институции атрофират. Решенията се вземат на тъмно, често еднолично. Лобизмът и корупцията пронизват цялата система на държавно управление и го правят арогантно, без страх от санкция“, обяви Румен Радев. По думите му законите се пишат все по-често в интерес на бизнес кръгове и лобита, а не на гражданите. Президентът даде пример с гласуването на новия данък върху старите автомобили. Държавният глава се обърна и към депутатите: „Българите притежават стари автомобили, не защото са безотговорни към природата, а защото не могат да си позволят нови. Бедността на българите не е грях, за да я облагате с данък“. Според Румен Радев зад скромните проценти на растежа не може да се скрие моралната и социалната криза в обществото.  \r\nВ отговор от ПГ на ГЕРБ обявиха, че вредно за демокрацията е, когато президентът е предприел реваншистки подход, за да задоволява егото си. Председателят на ПГ на ГЕРБ и зам.-председател на партията Цветан Цветанов заяви, че държавният глава е разединител, а не обединител на нацията. Той попита ниската безработица ли е заплахата за демокрацията. Според Цветанов президентът отрича всичко и търси агресивния подход, а не изграждането на мостове между гражданите и институциите. От ГЕРБ бяха категорични, че Румен Радев няма право да говори за морал и прозрачност с оглед на усвоените средства по време на президентската му кампания. „Нима президентът избра прозрачно Атанас Семов за конституционен съдия“, коментира Цветан Цветанов. По думите му в обръщението си президентът говори за еднолично управление, а в същото време само той се възползва от това си право, без прозрачност. От ГЕРБ предложиха на БСП да се направи работна група, която да проследи източниците на финансиране на президентската кампания. Министърът на правосъдието Цецка Цачева отбеляза, че обръщението на президента е в навечерието на доклада по Механизма за сътрудничество и оценка. По думите ѝ президентът Радев има право да изказва гледната си точка, но като обединител на нацията, а не като опозиционен лидер. Според лидера на БСП Корнелия Нинова държавният глава е прав в твърдението си, че се връща управлението на партията- държава.  \r\n„Кое от това, което казах не е истина - нека отговорят на този въпрос“, заяви президента в Париж, където участва във форум за отбелязване на 100 години от Първата световна война.  \r\nБиляна ИВАНОВА", "date": "2018.11.10", "title": "Президентът и ГЕРБ в спор застрашена ли е демокрацията (ОБЗОР)"}
{"url": "http://www.focus-news.net/news/2018/11/10/2588603/rektorat-na-varnenskiya-tehnicheski-universitet-beshe-ulichen-v-plagiatstvo-obzor.html", "text": "Ректорът на Техническия университет във Варна проф. Росен Василев е плагиатствал при подготвянето на научните си трудове. Това обяви новосформираната Комисия по академична етика към министъра на образованието и науката. Това е първото решение на комисията и с него проф. Василев губи степента „доктор на науките“, която има. След около седмица ще загуби и академичната си длъжност „професор“. Сигналите за плагиатство от страна на проф. Росен Василев са още от преди година, но едва сега с промени в Закона за академичния състав е създадена петчленната Комисия по академична етика, според която той е преписал част от данните и таблиците в книга от 2009 година с автори от университета в Белфаст, Ирландия. Според комисията професорът е преписал трудовете на свои докторанти. Сигналът за това е подаден от колеги на професора, а не от докторантите, според които в случая не става въпрос за плагиатство, а за колективен труд. \r\nМинистърът на образованието и науката Красимир Вълчев заяви, че ректорът на Техническия университет във Варна ще бъде освободен, а на негово място ще бъде назначен служебен такъв. Той обясни, че решенията за кариерата на даден преподавател подлежат и на съдебен контрол и ректорът може да обжалва и да докаже пред съда, че не е плагиатствал. „Но пред комисията, която се състои от специалисти и авторитетни учени, не е могъл да го докаже. Те са се произнесли, че има плагиатство. Аз се доверявам на тяхната експертиза“, коментира министър Вълчев.  \r\nТой посочи, че Комисията по академична етика в момента работи и по още три подобни сигнала, които обаче не са на толкова високо ниво. „Комисията е постоянно действаща, тя ще работи и мога да ви уверя, че ще реагира на всеки един сигнал“, подчерта министърът. \r\nПо думите му проблем с плагиатството има по всички страни, не само в България. „Последната година беше заявено, че това е проблем, защото руши академичната етика и академичните ценности“, коментира Вълчев. Той обясни, че не всички въпроси за плагиатство преминават през новосформираната Комисия по академична етика, тъй като някои се разглеждат на университетско ниво. В момента се работи по подобен случай за плагиатство във Висшето военно училище във Велико Търново, като не става дума за ректора, но министърът отказа да даде предварителни подробности. \r\nОт Техническия университет във Варна излязоха със становище по случая, в която се посочва, че тече масова кампания за оклеветяване на проф. Росен Василев и че е нарушен правовият ред при избора на Комисията.", "date": "2018.11.10", "title": "Ректорът на Варненския технически университет беше уличен в плагиатство (ОБЗОР)"}
{"url": "http://www.focus-news.net/news/2018/11/10/2588606/afp-napadatelyat-ot-melbarn-e-izvesten-na-sluzhbite-ekstremist.html", "text": "Нападателят от Мелбърн е известен на службите екстремист, предава  AFP . \r\nРоденият в Сомалия австралиец, извършил смъртоносното нападение с нож в Мелбърн, има екстремистки възгледи и е бил известен на разузнавателните служби, съобщиха властите в събота, когато извършиха обиски и разпитаха десетки свидетели. \r\nАвстралийската федерална полиция съобщи, че 30-годишният Хасан Халиф Шире Али - който е застрелян, след като е навлязъл с високопроходим автомобил пълен с  газови бутилки в центъра на града и е намушкал с нож трима души – е дошъл в Австралия като дете със семейството си през 80-те години на миналия век. \r\nТой е намушкал трима души, преди да бъде спрян от хората и застрелян от въоръжени полицаи. Една от неговите жертви е умряла на място, докато други двама ранени са откарани в болница. \r\nВластите са разпитали около 35 души, които са видели нападението в пиковите часове, което, макар и недобре подготвено , се казва, че е било предприето, за да \"предизвика терор и да причини максимални загуби\" в сърцето на оживения град в Австралия. \r\nВъоръжени полицаи са обискирали два адреса на запад и североизток от града, свързани със семейството и лица от обкръжението на  извършителя, въпреки че не се смята, че все още има някаква заплаха. \r\nМъжът, убит от Шире Али, е назован от местните медии като 74-годишният Систо Маласпина, икона на процъфтяващата кулинарна култура на Мелбърн, който държи известно италианско кафене. \r\nДругите двама ранени, които са настанени в болница, се очаква да се възстановят.  Юлиян Марков", "date": "2018.11.10", "title": "AFP: Нападателят от Мелбърн е известен на службите екстремист"}
{"url": "http://www.focus-news.net/news/2018/11/10/2588607/pozitsiyata-na-balgariya-po-pakta-na-oon-za-migratsiyata-skara-upravlyavashti-i-opozitsiya-obzor.html", "text": "Глобалният пакт за безопасна, организирана и законна миграция на ООН и позицията на България по него се превърна в поредната тема, която нажежи отношенията между управляващи и опозиция по време на петъчния парламентарен контрол. Пактът ще бъде разгледан на 10 и 11 декември в Маракеш, като до 1 декември всяка държава трябва да вземе решение за националната си позиция. \r\nВ декларация от името на парламентарната група на „БСП за България“ председателят на партията  Корнелия Нинова  заяви, че иска дебат по темата и „премиерът Бойко Борисов да обясни кога и кой реши да присъедини България към пакта“. „Става дума за документ, който стимулира по-голяма миграция и класифицира същата като добро и неизбежно явление. Нещо повече, решението оттук до мигрантските въпроси се свежда в това, нелегалната миграция да се трансформира в легална такава“, заяви Нинова. Тя посочи, че Австрия, която председателства Съвета на ЕС в момента, на заседание на своя Министерски съвет е решила да отхвърли този пакт, като същите мнения изразяват и Унгария, Полша и други държави. „САЩ се оттеглят от пакта. Навсякъде в Европа тази тема се обсъжда, но както обикновено в България – не. Някой знае ли с какво решение на кой орган Борисов присъединява България към този пакт? Министерски съвет – не. Парламент – още по-малко. Къде и кой взе решение България да се присъедини?“, попита Нинова. Тя подчерта, че става въпрос не за бежанци от войни, а за мигранти. „Не може да вкарвате България в това без да има обсъждане, обществено мнение, парламент, Министерски съвет, институции. Единствената следа, че нещо ще се случва е увеличението на Бюджет 2019 г. за парите за миграция“, коментира лидерът на БСП. \r\nОт своя страна, народният представител от ГЕРБ  Христо Гаджев  коментира, че единственото вярно в декларацията на левицата е, че този пакт ще се разглежда през декември. Той посочи, че все още не е взето решение за национална българска позиция и на 14 ноември предстои да се проведе дебат, в който Гаджев покани за участие и опозицията. „Следващата сряда Комисията по външна политика и Комисията по вътрешен ред и сигурност ще проведат дебат с ресорните министерства, които са участвали в преговорния процес – МВР, МВнР и Министерството на труда и социалната политика, на съвместно заседание, за да се обсъди българската позиция. Съобразно това обсъждане и съобразно документите, които ще бъдат предоставени на Народното събрание, то ще излезе със своя позиция“, каза още Гаджев. Той обясни още, че дори и пактът да бъде приет, той не е правово обвързващ и всяка държава може да продължи да следва своята мигрантска политика. \r\nЗа да вземат участие по темата, в парламента дойдоха и тримата министри, които участват в преговорния процес. Министърът на външните работи  Екатерина Захариева  коментира, че за пореден път от БСП се опитват да отклоняват вниманието от собствените си проблеми и да всяват неоснователни страхове у хората, подвеждайки ги с информацията, че България се е присъединила към пакта. „Българската позиция по отношение на миграцията е ясна и тя многократно е повтаряна – спиране на незаконната миграция, опазване на външните граници и връщане веднага на незаконните мигранти. Също така обща борба с трафикантите. И никаква друга позиция България няма и не може да има нито в този пакт, нито в който и да е друг документ“, обясни Захариева и посочи, че няма как България да вземе решение да се присъедини или не без дебат в парламента. „Така че нека да спят спокойно колегите от БСП, не сме взели решение. Могат да участват в дебата“, каза още тя.  \r\nМинистърът на вътрешните работи  Младен Маринов  се присъедини към тезата на Захариева, че не трябва да се спекулира със страховете на българските граждани. „По отношение на политиката за миграция в момента България прилага ефективни мерки, които се одобряват от ЕС – както по политиката за връщане, така и за опазване на границата. Така че ние ще продължим да прилагаме мерките по тази политика и да отстояваме интересите на България като страна-членка на ЕС и като държава, която се намира на първа линия“, каза още Маринов и посочи, че трите министерства, които работят във връзка с пакта, защитават интереса на българските граждани. \r\nОт своя страна, министърът на труда и социалната политика  Бисер Петков  обясни, че министерството участва в анализа на този пакт, който има отношение относно трудовата миграция. „Политиката ни е да изпълняваме политиките на ЕС в това отношение“, каза още той.  \r\nЦветилена СИМЕОНОВА", "date": "2018.11.10", "title": "Позицията на България по пакта на ООН за миграцията скара управляващи и опозиция (ОБЗОР)"}
{"url": "http://www.focus-news.net/news/2018/11/10/2588604/makfaks-predvaritelnoto-sledstvie-opredeli-zadarzhane-za-30-dni-za-yordan-ortse-kamchev-i-oshte-chetirima-zapodozreni-po-razsledvaneto-imperiya.html", "text": "Предварителното следствие определи задържане за 30 дни за Йордан (Орце) Камчев и още четирима заподозрени по разследването „Империя“, предава  Макфакс .  \r\nТридесет дни арест за бизнесмена Орце Камчев, почетен консул на България в Македония, неговият сътрудник Ненад Йосифович, директорът на \"Ексико\" Тодор Мирчевски, Цветан Панделески от земеделски комбинат \"Пелагония\" и Зорица Арсовска, счетоводител във фирмите на камъчето. Това е решението на съдията по предварителното производство по случая \"Империя\" на Специалната прокуратура след почти десетчасов разпит на петимата задържани от общо 13 заподозрени. \r\nОколо 2.30 часа тази сутрин (3.30 часа българско време), заподозрените бяха приведени в следствения арест в Шуто Оризари. Те са заподозрени за престъпно сдружаване, увреждане или обогатяване на акционерите, злоупотреба със служебно положение и власт, измама и пране на пари. \r\nПетимата заподозрени, които бяха задържани започнаха да пристигат на разпит в Наказателния съд вчера около 14 часа. Последен  е пристигнал бизнесменът Орце Камчев, който е бил докаран с автомобил директно в гаража на съда. \r\nОбискът в помещенията на \"Орка\" холдинг са започнали  вчера около 6 часа сутринта с помощта на отдела за борба с организираната престъпност и корупцията. \r\nРазследването повдигна въпросите за дъщерни фирми и офшорни компании, които се свързват с бизнесмена Орце Камчев, но от прокуратурата не съобщиха конкретно за какво става дума. Това, което е известно в обществото е, че става дума за обемисто разследване, което дълго време е било в предварителна фаза с участието на няколко прокурори от Специализираната прокуратура. \r\nЕдин от сегментите на разследването е спорна офшорна компания от Лугано,“Ексико“, за която в аудиозаписите на СДСМ може да се чуе, че бившият директор на Управлението за сигурност и разузнаване Сашо Миялков договорил милиони комисионни с израелски фирми за доставка на оборудване за подслушване, но това, което е най-големият общ знаменател за повечето заподозрени са фирмите \"Орка\" холдинг, \"Зърнен Полог\" Тетово и земеделски комбинат \"Пелагония\" от Битоля. \r\nПреди да започне разпитът в Наказателния съд, двама от заподозрените - Камчев и Панделевски са направили изявления, в които се казва, че техните компании осигуряват много работни места и че тяхната работа се основава на прозрачност и отчетност. \r\nОт Специализираната прокуратура обявиха, че в скоро време ще разширят разследването по отношение на нови лица и нови престъпления и ще изискват замразяване на имоти.  Юлиян Марков", "date": "2018.11.10", "title": "Макфакс: Предварителното следствие определи задържане за 30 дни за Йордан (Орце) Камчев и още четирима заподозрени по разследването „Империя“"}
{"url": "http://www.focus-news.net/news/2018/11/10/2588605/tv-21-makedoniya-grupa-grazhdani-se-sabirat-pred-doma-na-nikola-gruevski-za-da-mu-okazhat-podkrepa.html", "text": "Група граждани се събират пред дома на Никола Груевски, за да му окажат подкрепа, показва репортаж на македонската телевизия  „ТВ 21“ .  \r\nГрупата граждани, които се събират пред дома на бившия премиер, носят знамена със слънцето от Кутлеш(старото македонско знаме от 1992 до 1995 г.) \r\nСъдебните куриери са търсили тази вечер три пъти Никола Груевски в дома му, но не са го открили. След като получи решението, Груевски незабавно трябва да се яви в затвора в Шуто Оризари, но решението трябва да бъде получено лично на ръка.  Юлиян Марков", "date": "2018.11.10", "title": "„ТВ 21“ (Македония): Група граждани се събират пред дома на Никола Груевски, за да му окажат подкрепа"}
{"url": "http://www.focus-news.net/news/2018/11/10/2588609/pregled-na-osnovnite-temi-v-britanskiya-pechat-agentsiya-fokus.html", "text": "Оставката на министъра на транспорта и брат на Борис Джонсън Джо Джонсън, позицията на Джереми Корбин против втори референдум , която се отклонява от позицията на Лейбъристката партия, приета на годишната ѝ конференция в Ливърпул за евентуална подкрепа за ново допитване след края на преговорите с ЕС, както и твърдата позиция на северноирланските юнионисти, които са младши коалиционен партньор в правителството на Тереза Мей са сред основните теми в британския печат> . \r\n***  Братът на Борис Джонсън подаде оставка като министър в кабинета на Тереза Мей, пише във водеща статия британския вестник  The Guardian . \r\nНадеждите на британския премиер Тереза Мей да спечели подкрепата на парламента за  споразумението за напускане на ЕС се сринаха, след като Джо Джонсън подаде оставка от правителството и я обвини, че предлага на депутатите избор между \"васалство и хаос\". \r\nЧетири месеца след оттеглянето на  Борис Джонсън като външен министър,брат му като привърженик на оставането в ЕС, министър на транспорта заяви, че не може да подкрепи  споразумението, което Мей се очаква да представи  в парламента в рамките на седмици, и вместо това ще насочи енергията си за втори референдум. \r\n\"За мен става все по-ясно, че споразумението за оттегляне, което се финализира в Брюксел и в кабинета дори докато пиша, ще бъде ужасна грешка\", пише той в онлайн статия. \r\nТой заяви, че на обществото се предлага \"споразумение, което ще остави страната ни икономически отслабена, без право на  глас по правилата на ЕС, които трябва да следва  и ще донесе години на несигурност за бизнеса\" или  Брекзит без споразумение, който „познавам като министър на транспорта и ще причини неимоверни щети на нашата нация“. \r\n\"Представянето на нацията на  избор между два дълбоко непривлекателни изхода, васалство и хаос е провал на британската държава в мащаб, невиждан след Суецката криза\". \r\nПаундът падна на чуждестранните борси след оставката на Джонсън  с почти 0.7% спрямо долара, за да падне под  1.30 лири за долар. \r\nДжонсън каза, че лошото споразумение го е обединило с брат му Борис, който през юли се оттегли като външен министър  след плана на Тереза Мей от „Чекърс“ . \r\n\"Моят брат Борис, който ръководи кампанията за напускане, е толкова недоволен от предложенията на правителството, както съм и аз!\", каза Джонсън. \"Наистина той наскоро отбеляза, че предложените мерки са\" значително по-лоши от оставането в ЕС \". За това той без съмнение е прав. \" \r\nБившият заместник министър-председател Михаел Хезълтайн, който подкрепя кампанията за нов референдум, заяви: \"Това е много важна оставка. Той е млад политик, който има всичко, за да спечели от това да остане в правителството, да преследва своята забележителна кариера, да държи главата си надолу и да чака събитията да се развиват. Той не направи това. Той подаде оставка по принципен въпрос, поставяйки страната пред партията си и собствената си кариера.“ \r\n*** Лидерът на лейбъристите Джереми Корбин заяви, че Брекзит не може да бъде спрян, с което нанесе удар по депутатите от неговата партия, които се опитват да прокарат втори референдум, пише британският вестник  The Independent . \r\nКоментарите на Корбин отбелязват отклонение от официалната позиция на партията, кoято поставя перспективата за ново гласуване, включително възможността за оставане в Европейския съюз. \r\nПредпочитаният вариант за лейбъристите е да се проведе кампания за общи избори, но тъй като преговорите по споразумението за Брекзит навлизат в хаотичните последни етапи, партията е под натиск да смекчи позицията си за нов обществен вот, пише изданието \r\nКорбин е направил коментара си след като  министърът  на транспорта Джо Джонсън драматично подаде оставка в знак на протест срещу плана за споразумение с ЕС на Тереза Мей, казвайки, че Великобритания \"се насочва към некохерентен Брекзит\" и настоява за референдум върху окончателното споразумение. \r\nДелегатите на Конференцията на лейбъристите през септември гласуваха в огромно мнозинство в подкрепа на предложение, в което се казва, че партията \"трябва да подкрепи всички възможности, останали на масата, включително кампанията за втори референдум\". \r\nОпозицията смята да отхвърли споразумението, ако то не отговаря на изискванията  за работни места и права на работниците, което според високопоставените служители би позволило на лейбъристите да преследват предпочитания от тях вариант - общи избори. \r\nВ интервю за германския вестник  Der Spiegel  Корбин е бил попитан дали би спрял Брекзит. Той е отговорил: \"Ние не можем да го спрем.\" Референдумът се състоя, стартиран е  член 50. Това, което можем да направим, е да признаем причините, поради които хората гласуваха за напускане.\" \r\n*** Лидерът на лейбъристите Джереми Корбин заяви, че Брекзит не може да бъде спрян, с което нанесе удар по депутатите от неговата партия, които се опитват да прокарат втори референдум, пише британският вестник  The Independent . \r\nКоментарите на Корбин отбелязват отклонение от официалната позиция на партията, кoято поставя перспективата за ново гласуване, включително възможността за оставане в Европейския съюз. \r\nПредпочитаният вариант за лейбъристите е да се проведе кампания за общи избори, но тъй като преговорите по споразумението за Брекзит навлизат в хаотичните последни етапи, партията е под натиск да смекчи позицията си за нов обществен вот, пише изданието \r\nКорбин е направил коментара си след като  министърът  на транспорта Джо Джонсън драматично подаде оставка в знак на протест срещу плана за споразумение с ЕС на Тереза Мей, казвайки, че Великобритания \"се насочва към некохерентен Брекзит\" и настоява за референдум върху окончателното споразумение. \r\nДелегатите на Конференцията на лейбъристите през септември гласуваха в огромно мнозинство в подкрепа на предложение, в което се казва, че партията \"трябва да подкрепи всички възможности, останали на масата, включително кампанията за втори референдум\". \r\nОпозицията смята да отхвърли споразумението, ако то не отговаря на изискванията  за работни места и права на работниците, което според високопоставените служители би позволило на лейбъристите да преследват предпочитания от тях вариант - общи избори. \r\nВ интервю за германския вестник  Der Spiegel  Корбин е бил попитан дали би спрял Брекзит. Той е отговорил: \"Ние не можем да го спрем.\" Референдумът се състоя, стартиран е  член 50. Това, което можем да направим, е да признаем причините, поради които хората гласуваха за напускане.\" \r\n***  Великобритания оказва натиск върху Европейския съюз за въвеждането на санкции срещу ключови фигури от военното разузнаване на Руската федерация, което Лондон уличи за предполагаемото отравяне в Солзбъри от началото на март тази година, съобщава вестник  The Times . \r\nЛондон е съставил проектосписък с членове на висшето ръководство на Главното разузнавателно управление (ГРУ) на Москва, срещу които Брюксел да наложи нов режим от санкции, разкриват пред изданието дипломатически източници. \r\nВеликобритания се надява да си осигури подкрепата на Франция и Германия. Лондон ще настоява европейските столици да дадат съгласието си за замразяването на активи и налагане на забрани за пътуване на включените в списъка старши руски шпиони. Очакванията при това са санкциите да бъдат уредени в рамките на седмици. \r\nМиналия месец Джеръми Хънт, министърът на външните работи на Обединеното кралство, се срещна с колегите си от бившите съветски държави, включително Унгария, за да обсъди възможностите за нови санкции срещу Москва, припомнят от редакцията. \r\n***", "date": "2018.11.10", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/11/10/2588610/pregled-na-mezhdunarodnite-novini-do-6-chasa-agentsiya-fokus.html", "text": "Министерството на външните работи на Руската федерация връчи протестна нота на австрийския посланик в страната Йоханес Айгнер във връзка с твърденията на Виена за разкриване на държавни тайни от офицер от Бундесхера в полза на Москва. Това се казва в съобщение, публикувано на официалната интернет страница на руското външнополитическо ведомство, предава  TACC . \r\nВ МВнР на Русия са изразили недоумение по повод решението на австрийските власти да не обсъждат с Москва подозренията по „установените канали на диалог“, а вместо тояа са прибегнали към „сензационното разпространяване на информация в медиите и публично изискване за обяснение от нас“. Ведомството отбелязва със съжаление, че в последно време този метод е станал обичаен за множество западни страни. Подчертава се обаче, че Москва няма да използва подобен подход.  \r\nВнимание е обърнато и на изявлението на министъра на външните работи на Австрия Карин Кнайсл, съгласно което двустранните отношения между Виена и Москва ще бъдат сериозно засегнати, в случай че подозренията за шпионаж бъдат потвърдени. На свой ред руснаците отбелязват, че предприетите от Виена стъпки, основани единствено на подозрения, а не на доказателства, вече са довели до усложняване на отношенията, които са се отличавали с позитивна динамика. \r\nАгенцията подчертава, че на свой ред австрийският дипломат е обещал незабавно да информира своята столица за отправения демарш. \r\n*** Има блокирани хора при пожар в търговски център в турския град Люлебургас, разположен в близост до границата с България, съобщава македонското електронно издание  “Плюс Инфо“ . \r\nНа последния етаж на мола има блокирани хора и понастоящем спасителните екипи се опитват да ги извадят  от сградата. Пожарникари, полицейски и линейки са пристигнали  на  мястото на пожара. \r\nУправителят на Къркарели  Осман Билгин е заявил, че има ранени и обгазени хора, като обясни, че по неизвестни причини огънят е в детски кът в сградата. \r\n*** Решението на Наказателния съвет да отхвърли жалбата на Груевски е прецедент. С това още веднъж се потвърди, че съдебната система е напълно политизирана и че работи под диктата на правителството, а бившият премиер е жертва на клеветническа кампания и политическо преследване, каза настоящият председател на ВМРО-ДПМНЕ Християн Мицковски в днешното гостуване по македонската  телевизия Алфа, цитирана от скопския телевизионен канал  “Сител“ . \r\nЗа конгреса на Европейската народна партия (ЕНП) в Хелзинки на който, освен делегацията, която оглавяваше Мицковски бяха и освободените членове на ВМРО-ДПМНЕ Никола Тодоров, Петър Богоевски и Емилия Александрова, лидерът на партията заяви, че делегацията, която оглавява той е официалната, а останалите са били само гости. \r\n*** Одобрено е изменението на преамбюла на македонската конституция от Комисията по конституционни въпроси в Събранието на Република Македония, съобщава скопският телевизионен канал  “Алсат М“ . \r\nС девет гласа \"за\" и седем\" против \"Парламентарната комисия по конституционни въпроси одобри проекта за изменение на преамбюла на Конституцията. С него решенията на Антифашисткото събрание за народно освобождение на Македония (АСНОМ), проведено в манастира Прохор Пчински, което слага началото на македонската държава, трябва да бъдат заменени с призива на АСНОМ, за да се избегне частта, призоваваща за обединението на македонците от части на Македония в Гърция и България. Охридското рамково споразумение се добавя като фраза. Комисията ще прегледа и другите две изменения този уикенд. Пленарната сесия за тази фаза на конституционните промени е насрочена за 1 декември. \r\n*** Флорида се готви за повторно броене на изборните резултати, заради съдебни искове, предава  AFP . \r\nДосегашният губернатор, републиканецът Рик Скот, е подал съдебен иск заради намалената, според него, разлика между него и загубилият битката за сената Бил Нелсън. \r\nВ съда ще се решава и законността на изборите за губернатор. Това може да забави обявяването на резултатите с дни или седмици. \r\nСъдебна битка се очаква и за губернаторското място в Джорджия, а в Аризона още не е завършило преброяването на гласовете в битката за сената между сенатора от демократите Кърстен Синема и претендента от републиканците Марта Максали. \r\nАгенцията припомня, че преди 18 години пак във Флорида се разрази драма около преброяването на гласовете за Джордж Буш-младши на президентските избори през 2000-та година. \r\n*** Никола Груевски ще получи решението за изпълнение на присъдата вероятно в понеделник, предава  Макфакс . \r\nНяма публична информация дали съдът е връчил решението на Груевски днес, нито пък дали той  го е получил, макар че някои медии твърдят, че съдебният куриер е направил два опита да намери Груевски, но бившият премиер  не е бил вкъщи. Следователно е трудно да се очаква, че ще се яви в затвора довечера. Очакванията са решението да му бъде връчено в понеделник, когато трябва да се яви на съдебния процес по делото \"Титаник\". \r\nАгенцията отбелязва, че пред входа на затвора са струпани медийни екипи, които очакват появяването на Никола Груевски. \r\n*** Палестинец бе убит от израелски огън в петък по време на сблъсъци по границата между Газа и Израел, съобщи здравното министерство в анклава, управляван от „Хамас“, предава  AFP . \r\n28-годишният Рами Кахман почина след като беше застрелян на изток от Рафа в южната част на Ивицата  Газа, а 37 други палестинци бяха ранени по време на сблъсъците. \r\nГраницата между блокираната ивица Газа и Израел е обхваната от сблъсъци от 30 март, когато започнаха големи протести, подкрепени от ислямистка групировка \"Хамас“, като досега са загинали 221 палестинци и хиляди са ранени. Загинал е и един израелски войник. \r\nВтори пореден петък сблъсъците по границата са по-слаби по интензивност в сравнение с предишните седмици на фона на преговори за примирие между „Хамас“ и Израел, пише агенцията. \r\nПалестински държавни служители създадоха дълги опашки в Газа в петък, за да получат заплатите си , финансирани от Катар, като част от усилията за облекчаване на напрежението в засегнатата от израелската блокада  територия. \r\nСредствата са главно за покриване на заплатите на служители, работещи за \"Хамас\". \r\nКатар също заяви, че ще отпусне по 100 долара на 50 000 бедни семейства, както и по-големи суми за палестинци, ранени при сблъсъци по границата на Газа с Израел. \r\n*** Очертаването на  границата между Косово и Сърбия няма да бъде направено по етнически признак, заяви президентът на Косово Хашим Тачи в интервю за  AFP  в петък. \r\nТова лято президентите на Косово и Сърбия Хашим Тачи и Александър Вучич повдигнаха въпроса за преначертаване на границата, коментираха някои наблюдатели. \r\n\"Ще работим заедно, за да дефинираме границите, както направихме с Македония и Черна гора, но няма да има граници, основаващи се на етнически линии\", каза той. \r\n\"Косово ще остане мултиетнично, също и Сърбия, няма да има  изселване на населението. Районът ще бъде по-сигурен благодарение на това споразумение\", продължи Тачи. \r\nСтраните се стремят да постигнат споразумение за прекратяване на дипломатическия блокаж, продължил години наред, пише агенцията. \r\nПо въпроса за създаване на Косовска армия на мястото на Косовските сили за сигурност Хашим Тачи заяви: \r\n\"Аз съм президентът на суверенна държава. Въоръжените сили на Косово ще бъдат създадени. Това е решено.“ \r\n\"Никой в Сърбия не може да наложи вето на това, независимо дали те го харесват или не. Всичко, което ще направим, ще бъде конституционно и законово. Това ще бъде постепенен процес, координиран с нашите партньори в НАТО и САЩ\", добави той. \r\n\"Това е нова армия, мирна, мултиетническа, с над 10% представителство на малцинствата\", завърши Тачи. \r\n*** Предварителното следствие определи задържане за 30 дни за Йордан (Орце) Камчев и още четирима заподозрени по разследването „Империя“, предава  Макфакс .  \r\nТридесет дни арест за бизнесмена Орце Камчев, почетен консул на България в Македония, неговият сътрудник Ненад Йосифович, директорът на \"Ексико\" Тодор Мирчевски, Цветан Панделески от земеделски комбинат \"Пелагония\" и Зорица Арсовска, счетоводител във фирмите на камъчето. Това е решението на съдията по предварителното производство по случая \"Империя\" на Специалната прокуратура след почти десетчасов разпит на петимата задържани от общо 13 заподозрени. \r\nОколо 2.30 часа тази сутрин (3.30 часа българско време), заподозрените бяха приведени в следствения арест в Шуто Оризари. Те са заподозрени за престъпно сдружаване, увреждане или обогатяване на акционерите, злоупотреба със служебно положение и власт, измама и пране на пари. \r\nПетимата заподозрени, които бяха задържани започнаха да пристигат на разпит в Наказателния съд вчера около 14 часа. Последен  е пристигнал бизнесменът Орце Камчев, който е бил докаран с автомобил директно в гаража на съда. \r\nОбискът в помещенията на \"Орка\" холдинг са започнали  вчера около 6 часа сутринта с помощта на отдела за борба с организираната престъпност и корупцията. \r\nРазследването повдигна въпросите за дъщерни фирми и офшорни компании, които се свързват с бизнесмена Орце Камчев, но от прокуратурата не съобщиха конкретно за какво става дума. Това, което е известно в обществото е, че става дума за обемисто разследване, което дълго време е било в предварителна фаза с участието на няколко прокурори от Специализираната прокуратура. \r\nЕдин от сегментите на разследването е спорна офшорна компания от Лугано,“Ексико“, за която в аудиозаписите на СДСМ може да се чуе, че бившият директор на Управлението за сигурност и разузнаване Сашо Миялков договорил милиони комисионни с израелски фирми за доставка на оборудване за подслушване, но това, което е най-големият общ знаменател за повечето заподозрени са фирмите \"Орка\" холдинг, \"Зърнен Полог\" Тетово и земеделски комбинат \"Пелагония\" от Битоля. \r\nПреди да започне разпитът в Наказателния съд, двама от заподозрените - Камчев и Панделевски са направили изявления, в които се казва, че техните компании осигуряват много работни места и че тяхната работа се основава на прозрачност и отчетност. \r\nОт Специализираната прокуратура обявиха, че в скоро време ще разширят разследването по отношение на нови лица и нови престъпления и ще изискват замразяване на имоти. \r\n*** Нападателят от Мелбърн е известен на службите екстремист, предава  AFP . \r\nРоденият в Сомалия австралиец, извършил смъртоносното нападение с нож в Мелбърн, има екстремистки възгледи и е бил известен на разузнавателните служби, съобщиха властите в събота, когато извършиха обиски и разпитаха десетки свидетели. \r\nАвстралийската федерална полиция съобщи, че 30-годишният Хасан Халиф Шире Али - който е застрелян, след като е навлязъл с високопроходим автомобил пълен с  газови бутилки в центъра на града и е намушкал с нож трима души – е дошъл в Австралия като дете със семейството си през 80-те години на миналия век. \r\nТой е намушкал трима души, преди да бъде спрян от хората и застрелян от въоръжени полицаи. Една от неговите жертви е умряла на място, докато други двама ранени са откарани в болница. \r\nВластите са разпитали около 35 души, които са видели нападението в пиковите часове, което, макар и недобре подготвено , се казва, че е било предприето, за да \"предизвика терор и да причини максимални загуби\" в сърцето на оживения град в Австралия. \r\nВъоръжени полицаи са обискирали два адреса на запад и североизток от града, свързани със семейството и лица от обкръжението на  извършителя, въпреки че не се смята, че все още има някаква заплаха. \r\nМъжът, убит от Шире Али, е назован от местните медии като 74-годишният Систо Маласпина, икона на процъфтяващата кулинарна култура на Мелбърн, който държи известно италианско кафене. \r\nДругите двама ранени, които са настанени в болница, се очаква да се възстановят.", "date": "2018.11.10", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/11/10/2588608/daily-express-koalitsionniyat-partnyor-na-tereza-mey-zayavi-che-nyama-da-podkrepi-sporazumenieto-s-es-za-brekzit.html", "text": "Коалиционният партньор на Тереза Мей – Демократичната юнионистка партия (ДЮП) от Северна Ирландия заяви, че няма да подкрепи споразумението с ЕС за Брекзит, пише  Daily Express . \r\nЛидерът на партията, Арлин Фостър е заявила, че \"нито един юнионист\", не би могъл да подкрепи очевидното застъпничество на министър-председателя за споразумение за оттегляне, което включва предпазен механизъм за Северна Ирландия, за да се избегне твърда граница на остров Ирландия. Тереза Мей разчита на подкрепата на 10-те депутати от партията , за да спечели решаващо мнозинство в парламента, гласове, които в крайна сметка биха могли да определят дали  кабинетът ще получи одобрение на споразумението в парламента. Арлин Фостър обвини Мей, че е \"обвързана с идеята за граница по Ирландско море\", въпреки уверенията на \"Даунинг стрийт\", в което се твърди друго. \r\nВ писмо до Демократичната юнионистка партия министър-председателят настоява, че този предпазен механизъм никога няма да се влезе в сила и заявява, че иска механизъм, който да създаде временна \"обща митническа територия\" в рамките на Европейския съюз за цялото Обединено кралство. \r\nНо Фостър предупреди, че ДЮП е твърдо против споразумението за напускане, което може да остави Северна Ирландия да работи по различни правила спрямо останалата част от Обединеното кралство.  Юлиян Марков", "date": "2018.11.10", "title": "Daily Express: Коалиционният партньор на Тереза Мей, заяви, че няма да подкрепи споразумението с ЕС за Брекзит"}
{"url": "http://www.focus-news.net/news/2018/11/10/2588611/ekspertno-konsultativen-savet-po-patna-bezopasnost-shte-raboti-kam-stolichna-obshtina-obzor.html", "text": "Експертно-консултативен съвет по пътната безопасност с участието на неправителствения сектор ще работи към Столична община. Това съобщи пред журналисти кметът на София Йорданка Фандъкова при представянето на Съвета. В него ще участват над 10 неправителствени организации. На представянето присъстваха Богдан Милчев – Институт по пътна безопасност, зам.-кметът по транспорт Евгени Крусев, Екатерина Йорданова – председател на Постоянната комисия по транспорт към Столичен общински съвет. След представянето се състоя и първото заседание на Съвета.  \r\nФандъкова коментира, че темата за пътната безопасност е много важна, тъй като засяга живота и здравето на хората. „Затова е съществено експертизата на неправителствения сектор да бъде използвана при взимане на решения и въвеждане на допълнителни мерки“, заяви тя.  Кметът поясни, че Столичната община има опит в работата с неправителствения сектор. Представители на неправителствените организации участват в различни сфери и области чрез Общинските програми „Култура“, „Европа“, „Младежки дейности и спорт“. В общината функционират Експертни съвети по наука, чрез които се консултират важни за града проекти, както и Консултативни съвети, създадени по инициатива на кмета, в различни области. \r\n„Благодаря много на всички организации, които са тук и се надявам да намерим най-добрия начин, по който всички да допринесем  за една по-сигурна София по отношение на пътната безопасност“, коментира още Фандъкова и обясни, че в последните години са се предприели редица мерки по отношение на пътната безопасност. „Ще цитирам някои от тях – 330 повдигнати пешеходни пътеки, изградени в последните години в общината. Въведохме допълнително осветяване на 220 пешеходни пътеки, въведохме специална програма за по-безопасната среда около училищата и детските градини. Изградихме над хиляда изкуствени неравенства около училища и детски градини. Разделители тип „еластична ограда“ има на много места в София“, посочи Фандъкова и допълни, че в Столична община работи и Съвет по безопасност на децата в столицата.  \r\nТеодора ПАТРОНОВА", "date": "2018.11.10", "title": "Експертно-консултативен съвет по пътна безопасност ще работи към Столична община (ОБЗОР)"}
{"url": "http://www.focus-news.net/news/2018/11/10/2588612/aa-pri-vzriv-v-turska-voenna-baza-v-yugoiztochnata-chast-na-stranata-sa-postradali-25-dushi.html", "text": "При взрив в турска военна база в югоизточната част на страната са пострадали 25 души, предава  Anadolu Agency . \r\nВзривът е станал в югоизточния вилает Хаккяри. Пострадалите войници са настанени в държавната болница в Хаккяри.  \r\nСлед първоначалната експлозия са станали още няколко по-малки експлозии и е възникнал пожар.  \r\nМинистърът на отбраната Хулуси Акар, началникът на генералния щаб Яшар Гюлер и командващият Турските сухопътни сили Юмит Дундар са пристигнали в града и са посетили ранените войници в болницата \r\nМинистърът на отбраната е заявил: „25 войници са ранени при инцидент във Военната база Ортаклар Сунгу Тепе в окръг Семдинли, поради взрив на дефектни муниции при артилерийска стрелба. Издирвателните и спасителните работи продължават“.  Юлиян Марков", "date": "2018.11.10", "title": "АА: При взрив в турска военна база в югоизточната част на страната са пострадали 25 души"}
{"url": "http://www.focus-news.net/news/2018/11/10/2588614/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове. Това съобщиха от пресцентъра на  ГД \"Гранична полиция\" . Информацията за трафика на българските гранични контролно-пропускателни пунктове е към 06.00 часа. \r\nНа българо-сръбската, българо-македонската, българо-гръцката, българо-турската и на българо-румънската граница трафикът е нормален на всички гранични контролно-пропускателни пунктове.", "date": "2018.11.10", "title": "ГД \"Гранична полиция\": Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2018/11/10/2588602/pres-24-makedoniya-yordan-ortse-kamchev-e-zadarzhan-za-30-dni.html", "text": "Йордан (Орце) Камчев е задържан за 30 дни, пише македонското електронно издание  “Прес 24“ . \r\nСъщото решение е взето и за другия обвиняем Ненад Йосифович. За останалите все още се изчаква решението на съдията по предварителното разследване. Това е станало ясно от изявление на прокурора от Специалната прокуратура Катица Янева.  Юлиян Марков", "date": "2018.11.10", "title": "„Прес 24“ (Македония): Йордан (Орце) Камчев е задържан за 30 дни"}
{"url": "http://www.focus-news.net/news/2018/11/10/2588615/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура“ . Метеорологична обстановка:  \r\nПрез нощта над по-голямата част от страната ще е предимно ясно. Над Източна България ще има ниска слоеста облачност или мъгла. Там на места е възможно да преръми. На 10.11.2018 г. ще е предимно слънчево, в източните райони с разкъсана облачност. Ще духа слаб вятър от изток-североизток. Минималните температури ще са от 1° до 6°, а максималните – между 13° и 18°. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ Тракия посока Бургас от км 170+000 до км 186+000 се осъществява само в изпреварващата лента поради извършване на ремонт на асфалтовата настилка.Срок до 16.11.2018 г.; \r\nДвижението по АМ Тракия от км 205 до км 206 посока София , се осъществява в една лента поради ремонтни дейности на мантинела в средно разделителна ивица. Временно се ограничава изпреварващата лента и движението на МПС  се осъществява в активната лента за движение .Регулира се от сигналисти. Срок до 17:00 ч на 10.11.2018 г. \r\nАМ „Хемус“:  \r\nОбласт София:  \r\nДвижението по АМ „Хемус“ от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 15.11.2018 г. \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nОбласт Варна: \r\nДвижението по АМ ,,Хемус” от км 375+800 ( п.в. Невша ) до км 381+500 ( п.в. Млада Гвардия ) посока Варна – София се осъществява в дясно платно двупосочно ,поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. МПС се пренасочват през с. Млада Гвардия. Затваря се качването в посока София от п.в. Невша .МПС се пренасочват по път I-2 ,,Русе – Варна” като могат да се качат на АМ ,,Хемус” на п.в. ,,Каспичан”. Срок  до 30.11.2018 г. \r\nАМ „Струма“: няма ограничения. \r\nАМ „Марица“:  \r\nОбласт Стара Загора: \r\nДвижението по АМ Марица от км 6+000 до км 7+000 посока София , се осъществява в една лента поради ремонтни дейности на СПО в средно разделителна ивица. Временно се ограничава изпреварващата лента и движението на МПС  се осъществява в активната лента за движение .Регулира се от сигналисти. Срок до 17:00 ч на 10.11.2018 г. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nДвижението по АМ „Люлин“ в посока София от втори тунел \"Люлин\" до първи тунел \"Мало Бучино\" от км 7+100 до км 12+860 се осъществява с повишено внимание поради ремонтни дейности в аварийната лента свързани с изтичане на кална маса и опасност от срутване на скална маса на пътното платно при км 9+600. Срок 20.11.2018 г.; \r\nДвижението по АМ «Люлин» от км 9+350 до км 11+860 в посока София е ограничено поради ремонтни дейности  и укрепване на откос във връзка с изтичане на кална маса и опасност от срутване на скална маса на пътното платно при км 9+600. Движението се осъществява двупосочно в платното посока Благоевград. Срок от 13:30 до 17:00 ч. на 10.11.2018 г. Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа:  \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин:  \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” /км 19+783/ се отклоняват в ляво по  път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Ружинци“ с път  I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по  път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11  – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nДвижението в участъка от км 73+542 до км 101+300 се осъществява в една лента поради ремонтни дейности по мостово съоръжение. Участъкът е сигнализиран с пътни знаци. Срок до 21.11.2018 г. \r\nДвижението в участъка от км 73+542 до км 101+300 се осъществява в една лента поради извършване на строително монтажни работи по пътната настилка и банкета. Движението се регулира от сигналисти и пътни знаци. Срок до 12.11.2018 г. \r\nОбласт София: \r\nДвижението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Враца: \r\nДвижението по път I-1 Враца – Ботевград в участъка от с. Руска Бела до с. Ребърково се извършва в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок 12.11.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\nОбласт Благоевград:  \r\nДвижението в участъка от гр. Кресна до гр. Сандански от км 400+000 до км 426+000 се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци и светлинни източници. Водачите да се движат с повишено внимание и съобразена скорост в свободната лента, съобразно създадената организация на движение. Срок в часовете от 18:00 часа до 06:00 часа до 10.11.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Плевен: \r\nДвижението по път I-3 Бялa - Ботевград в участъка Ясен-Долни Дъбник от км 104+000 до км 106+000 се извършва с регулирано движение поради ремонтни дейности – частично  ръчно асфалтиране. Срок до 12.11.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nДвижението в участъка от км 101+550 до км 172+900 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Стара Загора:  \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 15.11.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nДвижение с повишено внимание по път I-6 от км 477+000 до км 480+000 в участъка Съдиево-Миролюбово поради  извършване на  ремонтни дейности по асфалтовата настилка /машинен кърпеж/.Организацията на движение е сигнализирана с пътни знаци. Срок до 12.11.2018 г. \r\nОбласт Стара Загора: \r\nДвижението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 15.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 12.11.2018г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 18.11.2018 г. Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 15.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 15.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 12.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 15.11.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\nЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\nЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\nЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът II-35: Движението по път II-35 Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч.  \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 12.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-801: Движението по път III-801 с. Оборище – гр. Панагюрище от км 49+000 до км 51+000 се осъществява в едната лента чрез поетапно затваряне на лява и дясна ленти за движение поради частични ремонтни дейности. Срок до 10.11.2018ч.  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nПът III-8003: Движението по път III-8003 с. Блатница – гр. Стрелча от км 25+000 до км 38+700 се осъществява в една лента чрез поетапно затваряне на лява и дясна ленти за движение поради частични ремонтни дейности. Срок до 10.11.2018г. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности:  \r\nПът II-63: Движението по път II-63 Брезник – Трън от км 42+200 до км 42+800 се осъществява с повишено внимание поради ремонтни дейности. Стеснена е една от лентите за движение. Срок до 03.12.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 10.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 10.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-16: Движението по път II-16 Своге – София от км 35+000 до км 45+000 /Лакатник – Бов/ се осъществява с повишено внимание поради косене на растителност и просичане на храсти и млада гора извън пътя. Срок 10.11.2018 г. \r\nПът II-16: Движението по път II-16 в участъка Своге – Нови Искър от км 54+700 до км 75+410 се осъществява с повишено внимание поради косене на растителност и кастрене на храсти и млада гора. Срок до 10.11.2018 г. \r\nПът II-16: Движението по път II-16 София – Своге от км 50+800 до км 75+410 и в двете посоки се осъществява с повишено внимание поради полагане на маркировка в светлата част на денонощието. Движението се регулира от служители на пътна полиция. Срок 12.11.2018 г. \r\nПът II-18: Движението по път II-18 /Софийски околовръстен път/ на Западна дъга при Люлин в посока Кулата от км 1+400 до км 2+200 се осъществява в една лента поради ремонтни дейности по съоръжение при км 1+446 /бул. „Стефансон“/ в аварийна и активна ленти. Движението се извършва в изпреварващата лента. Срок 11.11.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 16.11.2018 г \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 12.11.2018 г. \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 30.11.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът II-66: Движението по път II-66 Чирпан – Богомилово от км 72+640 до км 99+000 се осъществява двупосочно със стесняване на една от лентите за движение поради  косене на тревни площи. Движението в района се регулира от сигналисти. Срок до 20.11.2018 г. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 15.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 15.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.10", "title": "Актуална пътна обстановка"}
{"url": "http://www.focus-news.net/news/2018/11/10/2588616/blagoevgrad-slabo-zemetresenie-e-registrirano-v-rayona-na-dobrinishte.html", "text": "Слабо земетресение е регистрирано в района на Добринище. Това показва справка на сайта на  Националния институт по геофизика, геодезия и география  при БАН. Трусът е регистриран в 00.13 часа тази нощ. Магнитудът му е 2,3 по скалата на Рихтер, а дълбочината – 7,2 км.", "date": "2018.11.10", "title": "Благоевград: Слабо земетресение е регистрирано в района на Добринище"}
{"url": "http://www.focus-news.net/news/2018/11/10/2588617/predstoyashti-sabitiya-v-stranata-za-10-noemvri-agentsiya-fokus.html", "text": "*** \r\nОт 10.00 часа в зала „Джон Атанасов” на София Тех парк ще се проведе форум „Кариера с кауза“ 2018 .  \r\n*** \r\nОт 10.00 часа в зала „Триадица“ на Гранд хотел София председателят на ПГ на ГЕРБ и зам.-председател на партията Цветан Цветанов ще открие научната конференция „Проекции на комунистическия  тоталитаризъм в България в периода 1944-1989 г.“. \r\n*** \r\nОт 10.00 часа в зала 10 на НДК ще се проведе национална кръгла маса на младежките организации на тема „Ако днес е краят на прехода, какви са приоритетите на България за следващите 20 години?”.   \r\n*** \r\nОт 11.00 часа на територията на парк „Възраждане“ доброволци – служители на ЧЕЗ и жители на Район „Възраждане“, ще засадят 64 иглолистни и широколистни дървета. \r\n*** \r\nОт 11.00 часа в Детския център на Столична библиотека ще се проведе събитие по повод Седмицата на бащата.  Темата тази година е „Истински chef” . Всички деца със своите бащи, дядовци, вуйчовци и други могат да споделят за своите хранителни навици, да сготвят нещо вкусно и здравословно заедно и да го донесат в Детския център. Жури ще определи най-вкусното ястие.  \r\n*** \r\nОт 11.45 часа в зала „Мадара“ в хотел „Маринела“ ще се проведе пресконференция по повод провеждането на ХХVII Конвент на Велик Приорат България.  \r\n*** \r\nОт 14.00 до 16.00 часа пред входа на Интер Експо Център „Български вегански съюз“ организира кървав протест против Международното специализирано изложение МЕСОМАНИЯ.  \r\n*** \r\nОт 17.30 часа в зала „Младост“ ще се играе баскетболен мач между „Нефтохимик 2010“ и пернишкия „Миньор“.  \r\n*** \r\nОт 19.00 часа в Спортна зала „Скаптопара“ танцови състави от цяла България ще представят българския фолклор пред жителите и гостите на Благоевград.  \r\n*** \r\nОт  16.30 часа в Парк „Арена ОЗК“ - Бургас, в ж.к. „Славейков“ ще бъде даден старт на плувния турнир Burgas Swimming open`2018. \r\n*** \r\nОт 10.00 часа във Фестивален и конгресен център ще се състои тържествена церемония по дипломиране на лекарите от Випуск 2018 на МУ-Варна. Тази година ще се дипломират 155 млади лекари от 11 държави.  \r\n*** \r\nОт 13.00 часа на паркинга на търговския обект на ул. \"Атанас Москов\" 2 ще започне протест срещу високите цени на горивата, като в 13.30 часа шествието ще потегли към сградата на Община Варна. Автошествието ще премине по булевардите \"Владислав Варненчик\" и \"Мария Луиза\", допълни Николай Неделчев. Пред сградата на Общината в 14.30 часа ще започне протестен митинг, а шествието на автомобилите ще продължи по булевардите в града.  \r\n***  \r\nОт 10.00 часа в Парк „Дружба“ще се проведат Масови безплатни тренировки – Есен 2018.  \r\n***  \r\nОт 10.00 часа в  Парк „Картала“ ще се проведе отворена тренировка по ориентиране.  \r\n***  \r\nОт 11.00 часа в Читалище „Искра“ Театър ВЕСЕЛ ще представи детски куклен спектакъл „Жабокът цар“.  \r\n ***  \r\nОт 18.30 часа в Читалище „Извор – 1873“, Самоводене ще се състои заключителна вечер „По стъпките на 145-годишното читалище „Извор“ в с. Самоводене“. \r\n*** \r\nДрагоман, ще отбележи 133-та годишнина от Сръбско-българската война и Битката при Драгоман, която е част от войната. В 10.00 часа със сборен пункт табелата „Добре Дошли в община Драгоман”  участниците в събитието, ще се отправят пеша към паметната плоча на Боян Ботев – най малкия брат на Христо Ботев на рида Три уши.  От 10.20 ще бъдат поднесени цветя на паметната плоча на върха на историческият рид, който е в непосредствена близост до международния път за Калотина. В поднасянето на цветя и отдаването на почит, ще вземат участие и хора от Национално дружество „Традиция”. От 11.30 часа в Туристически информационен център Драгоман, ще се проведе лекция-беседа от доцент от МНИ – Македонски научен институт. \r\n*** \r\nОт 10.00 часа в зала „Багира“ ще се състои VIII Национален открит турнир за спортни танци.  \r\n*** \r\nОт 10.45 часа в Дома на културата ще се проведе петият фолклорен фестивал на любителските клубове по танци „ПЕРПЕРА 2018“.  \r\n*** \r\nОт 09.00 часа в черквата „Свети Великомъченик Мина” Негово преосвещенство Белоградчишки епископ Поликарп ще оглави архиерейска света Литургия.  \r\n*** \r\nОт 09.00 часа в Многопрофилна болница за активно лечение „Д-р Никола Василиев” специалисти от столичната спешна университетска болница \"Пирогов\" ще преглеждат деца. Профилактичните прегледи ще бъдат извършени в рамките на кампанията Национална програма „Детско здраве-Пирогов“. \r\n*** \r\nОт 08.30 часа ще започва Международния турнир по борба за деца, момчета и момичета „Серафим Бързаков”. \r\n*** \r\nОт 11.30 часа ПП „Движение България на гражданите” ще поднесе цветя пред паметника „Независима България\". \r\n*** \r\nОт 10.00 часа в парк „Моливчета“ ще се проведе хайдушки празник.  \r\n*** \r\nОт 11.00 часа на паркинга пред спортна зала „Чайка“ на бул. „Копривщица“ жителите и гостите на града ще имат възможност да се запознаят с уменията на служители от сектор „Специализирани полицейски сили“ към областната дирекция на МВР. \r\n*** \r\nПо инициатива на Сдружение „Активен гражданин“ и Туристическо дружество „Стоте войводи“ и с подкрепата на Община Сливен ще се проведе масово изкачване на местността Хамам баир, в което се очаква да се включат деца и домашни любимци. От 10.00 часа на върха на Хамам баир ще се проведат игри за деца, състезания на монтираните уреди, както и демонстрации с участието на кучета и разиграване на томбола с предметни награди. \r\n*** \r\nОт 12.00 часа на ул. „Гаговец“ 1 в кв. „Ново село“ ще бъде разкрит дарителски център към катедралния храм „Свети Димитър“. \r\n*** \r\nОт 10.30 часа ще се състои празник на с. Преславен. \r\n*** \r\nОт 11.00 часа в Къща музей „Гео Милев“ ще гостува Милена Крумова с романа „Тюркоаз“.  \r\n*** \r\nОт 11.00 часа в РБ „Захарий Княжески“ ще бъде излъчен документален филм за Борис Христов – „С името на България“.  \r\n*** \r\nОт 11.00 часа ще се състои празник на с. Михайлово.  \r\n*** \r\nОт 12.00 часа ще се проведе празник на с. Пшеничево.  \r\n*** \r\nОт 14.00 часа ще се проведе празник на с. Козаревец.  \r\n*** \r\nОт 14.30 часа в РБ „Захарий Княжески“ ще се проведе среща с редакционния екип и автори на „Списание 8“.  \r\n*** \r\nОт 09.30 до 16.00 часа в Регионалния исторически музей ще могат да бъдат разгледани изложбите „Под лозницата”, Лозата в битието на българина”,  „Техниката у дома през първата половина на XX век”,  „От първа ръка търговци, Стари търговски фамилии от гр. Търговище”, „МРК „Хан Крум” – индустриалния първенец на Търговище”, „Велик е нашият войник“ и Възрожденска класна стая.", "date": "2018.11.10", "title": "Предстоящи събития в страната за 10 ноември (Агенция „Фокус“)"}
{"url": "http://www.focus-news.net/news/2018/11/10/2588618/afp-broyat-na-zhertvite-na-pozharite-v-kaliforniya-dostigna-devet-dushi.html", "text": "Девет души са загинали  и десетки хиляди бяха евакуирани в петък, след като в американския щат Калифорния избухнаха горски пожари, като единият бързоразпространяващ се пожар заплашва световно-известния курорт Малибу, предава  AFP . \r\nВсички смъртни случаи са  в района на град Парадайз, в окръг Бут, северно от столицата Сакраменто, където на  цялото население от 26 000 е разпоредена евакуация. \r\nБързо-движещия пожар започна в четвъртък сутрин. Разпален  от силни ветрове, той е унищожил 70 000 акра (28 300 хектара) гори и за сега не е овладян, заявиха от Калифорнийската противопожарна служба. \r\nДва други пожара избухнаха в южната част на Калифорния, една в окръг Вентура близо до Таузънд Оукс, където ветеран от морската пехота  застреля 12 души в бар за кънтри музика в сряда вечер.  Юлиян Марков", "date": "2018.11.10", "title": "AFP: Броят на жертвите на пожарите в Калифорния достигна девет души"}
{"url": "http://www.focus-news.net/news/2018/11/10/2588589/standard-makedoniya-v-petak-vecherta-zasedava-izpalnitelniya-komitet-na-vmro-dpmne.html", "text": "В петък вечерта заседава Изпълнителния комитет на ВМРО-ДПМНЕ, пише македонското издание  “Стандард“ . \r\nЗаседанието ще обсъди участието на делегацията, водена от лидера Християн Мицковски на конгреса на ЕНП в Хелзинки, на който присъстваха и освободените от ръководството на партията Никола Тодоров, Петър Богоевски и Емилия Александрова. \r\nЕдна от темите на сесията ще бъде настоящата ситуация с бившия премиер  Никола Груевски, който трябва да се яви за  изпълнение на 2-годишната присъда по делото \"Танк\".  Юлиян Марков", "date": "2018.11.10", "title": "„Стандард“ (Македония): В петък вечерта заседава Изпълнителния комитет на ВМРО-ДПМНЕ"}
{"url": "http://www.focus-news.net/news/2018/11/10/2588619/nimh-vremeto-shte-bade-predimno-slanchevo-s-maksimalni-temperaturi-mezhdu-13-i-18.html", "text": "Атмосферното налягане ще е близко до средното за ноември и ще остане без съществена промяна. Днес ще е предимно слънчево. Преди обяд в югоизточните райони ще има ниска слоеста облачност и на места там ще преръми. Около обяд видимостта ще се подобри и облачността ще се разкъса. Ще духа слаб вятър от изток-североизток. Максималните температури ще са между 13° и 18°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Георги Цеков.  \r\nПо Черноморието ще има разкъсана облачност. Преди обяд на отделни места са възможни ръмежи. Ще духа слаб до умерен вятър от изток-североизток. Максимални температури на въздуха 15-17°. Температурата на морската вода е около 16°. Вълнението на морето ще е 1-2 бала. \r\nВ планините ще е предимно слънчево, с повече облаци над масивите в Източна България. Ще духа слаб до умерен югоизточен вятър. Максималната температура на височина 1200 метра ще е около 14°, на 2000 метра – около 6°.", "date": "2018.11.10", "title": "НИМХ: Времето ще бъде предимно слънчево с максимални температури между 13° и 18°"}
{"url": "http://www.focus-news.net/news/2018/11/10/2588621/prezidentat-rumen-radev-shte-uchastva-v-parizhkiya-forum-za-mir-i-v-tseremoniyata-po-otbelyazvane-na-100-godini-ot-kraya-na-parvata-svetovna-voyna.html", "text": "Държавният глава Румен Радев ще бъде на посещение във Френската република по покана на президента Еманюел Макрон на 10 и 11 ноември за участие в Парижкия форум за мир и отбелязването на 100 години от края на Първата световна война. Това съобщиха от  прессекретариата на държавния глава .     \r\nВ мащабната възпоменателна церемония в Париж на 11 ноември ще участват ръководители на международни организации и държавни и правителствени ръководители от над 80 държави от цял свят, сред които генералният секретар на ООН Антонио Гутериш, генералният директор на ЮНЕСКО Одри Азуле, председателят на Европейския парламент Антонио Таяни, президентът на САЩ Доналд Тръмп, президентът на Руската федерация Владимир Путин, канцлерът на Федерална република Германия Ангела Меркел и много други.  \r\nВ рамките на участието си в Парижкия форум за мир - инициатива, която има за цел да насърчи международното сътрудничество и подобряване на управлението, президентът Румен Радев ще направи изказване, посветено на потенциала на новите технологии да бъдат фактор за задълбочаване на политическия диалог, икономическия растеж и социалното сближаване.  \r\nДържавните и правителствени ръководители ще разгледат изложбата “Picasso Bleu et Rose” в Музей д’Орсе в Париж и ще бъдат приети в Елисейския дворец от президента на Френската република Еманюел Макрон и съпругата му Бриджит Макрон. В рамките на посещението си в Париж държавният глава Румен Радев ще бъде придружаван от съпругата си Десислава Радева.", "date": "2018.11.10", "title": "Президентът Румен Радев ще участва в Парижкия форум за мир и в церемонията по отбелязване на 100 години от края на Първата световна война"}
{"url": "http://www.focus-news.net/news/2018/11/10/2588620/predstoyashti-mezhdunarodni-sabitiya-za-10-noemvri-agentsiya-fokus.html", "text": "Държавният глава на Франция Еманюел Макрон ще бъде домакин на официална вечеря в навечерието на 100-годишнината на Първата световна война. \r\n***  Държавният глава на Франция Еманюел Макрон и канцлерът на ФРГ Ангела Меркел ще участват в церемония в района на град Компиен, където е подписано примирието в Първата световна война. \r\n***  Председателят на Европейския съвет Доналд Туск ще участва в честванията в Полша за 100-годишнината от края на Първата световна война.  \r\n***", "date": "2018.11.10", "title": "Предстоящи международни събития за 10 ноември (Агенция „Фокус“)"}
{"url": "http://www.focus-news.net/news/2018/11/10/2588625/sofiya-zabranyava-se-vlizaneto-na-patni-prevozni-sredstva-po-bul-yanko-sakazov-v-uchastaka-ot-bul-vasil-levski-do-ul-krakra-v-posokata-kam-bul-vasil-levski.html", "text": "Забранява се влизането на пътни превозни средства по бул. „Янко Сакъзов“ в участъка от бул. „Васил Левски” до ул. „Кракра” в посоката към бул. „Васил Левски“ от 08.00 до 22.00 часа на 10 и 11 ноември. Това съобщиха от пресцентъра на  Столична община .", "date": "2018.11.10", "title": "София: Забранява се влизането на пътни превозни средства по бул. „Янко Сакъзов“ в участъка от бул. „Васил Левски” до ул. „Кракра” в посоката към бул. „Васил Левски“"}
{"url": "http://www.focus-news.net/news/2018/11/10/2588622/dezhurni-ekipi-na-toplofikatsiya-sofiya-shte-sledyat-za-uspeshniya-start-na-otoplitelniya-sezon.html", "text": "Дежурни информационни и технически екипи осигуряват този уикенд „Топлофикация София“ ЕАД заради старта на отоплителния сезон. Това съобщиха от пресцентъра на  \"Топлофикация София\" ЕАД . Днес и утре от 9.00 до 15.00 ч. в центъра за обслужване на клиенти на дружеството на тел. 0700 11 111 ще има сътрудници, които ще предоставят необходимата информация на гражданите. В топлорайоните пък абонатите ще могат да разчитат на технически екипи, които ще приемат сигнали и ще оказват съдействие на терен за всякакви въпроси свързани с включването на отоплението в сградите.", "date": "2018.11.10", "title": "Дежурни екипи на „Топлофикация София“ ще следят за успешния старт на отоплителния сезон"}
{"url": "http://www.focus-news.net/news/2018/11/10/2588613/dzhon-boltan-sasht-ne-planirat-da-razpolagat-raketi-zabraneni-ot-drsmo-v-evropa.html", "text": "САЩ не планират да разполагат ракети, забранени от Договора за премахване на ракетите със среден и по-малък обсег (ДРСМО), в Европа, заяви съветникът по националната сигурност на президента Доналд Тръмп Джон Болтън, като изявлението му е разпространено от пресслужбата на Съвета по национална сигурност към Белия дом, цитиран от  TACC . \r\n\"САЩ нямат планове да разполагат в близко бъдеще ракети, забранени от ДРСМО в Европа.Това е част от глобалната стратегия на Алианса и на САЩ.Ние сме в тясно сътрудничество с нашите съюзници по този въпрос и сме оптимисти за това, че нашите позиции ще съвпаднат \", каза той. \r\nВ този контекст Болтън също така обясни отново защо Съединените щати смятат, че оттеглянето от ДРСМО е единственият подходящ сценарий. Според него, на първо място, Вашингтон не е в състояние да убеди Москва отново да се съобрази с договора, който според американската страна тя нарушава. \"Хората питат защо не провеждаме по-нататъшни преговори за възможността за завръщането на  Русия в Договора, за да изпълним споразумението, но тяхната позиция е, че те отричат факта, че нарушават споразумението\", каза той. \r\nВ допълнение, Болтън обърна внимание на факта, че договорът вече е остарял от технологична гледна точка, обяснявайки, че и двете страни са в състояние да базират ракети на военни кораби, като тези забранени от ДРСМО, тъй като договорът е забранява само наземни ракети. \"Имаме кораби в Балтийско море и в Черно море, които са оборудвани със същите ракети със същия обхват и характеристики, които в този случай са законни, но са незаконни на територията на страните от НАТО, само на няколко мили\", каза той. \r\n\"Руснаците имат същите възможности: разполагат с въздушно-базирани, морски и наземни крилати ракети. И така, от технологична гледна точка, ние сме в напълно различно време от преди. сега той е изживял себе си \", твърди Болтън.  Юлиян Марков", "date": "2018.11.10", "title": "Джон Болтън: САЩ не планират да разполагат ракети, забранени от ДРСМО, в Европа"}
{"url": "http://www.focus-news.net/news/2018/11/10/2588626/denyat-10-noemvri-v-svetovnata-istoriya.html", "text": "През 1885 г. немските инженери Даймлер и Майбах демонстрират създадения от тях велосипед с прикачен към него двигател с вътрешно горене ­ прототип на мотоциклета. През 1939 г.  на автошоу в Чикаго за първи път е показан автомобил с климатик. През 1970 г. Съветският съюз изстрелва космическия кораб “Луна-17”, който след една седмица достига лунната повърхност. На повърхността на Луната излиза първият самоходен апарат “Луноход-1”, който изпраща снимки от повърхността на спътника на Земята в продължение на 11 месеца. През 1997 г. руският президент Борис Елцин и китайският държавен глава Цзян Цзъмин подписват декларация, с която слагат край на дългогодишния граничен спор между двете страни. На тази дата са родени: Мартин Лутер - германски философ, теолог; Енио Мориконе - италиански композитор; Михаил Тимофеевич Калашников - конструктор-оръжейник. На 10 ноември умират: Николай Иванович Тургенев - руски държавник, икономист, декабрист; Норман Мейлър, американски писател и публицист; Леонид Илич Брежнев - руски държавник.   \r\n2017 г. \r\nФренският президент Еманюел Макрон е на визита в Саудитска Арабия. Основните теми са кризите в ключови страни от Близкия изток. \r\n2017 г. \r\nНоминацията на Одри Азуле (бивш министър на културата на Франция) за генерален директор на ЮНЕСКО е одобрена от управителния съвет, съставен от представители на 58 държави. \r\n2014 г. \r\nЦентралната банка на Руската Федерация обявява, че вдига валутния коридор и оставя рублата в режим на свободно движение. \r\nВ Китай се провежда двудневна среща на АТИС. \r\n2013 г. \r\nВ Сомалия от ураганен вятър загиват 300 човека. \r\n2012 г. \r\nВ Ирландия се провежда референдум по въпросите за разширяване правата на децата. \r\n2011 г. \r\nВ Куба влиза в сила закон, който за първи път след Кубинската революция през 1959 г. разрешава частна собственост върху недвижимите имоти и автомобилите. \r\nТибетски монах в изгнание се самозапалва в столицата на Непал Катманду в знак на протест срещу насилието на китайските власти. \r\n2010 г. \r\n30 000 студенти излизат по улиците на Лондон, за да протестират срещу планираните реформи във висшето образование. В реформите е заложено правителството да намали държавното финансиране на висшите учебни заведения с 40% и значително да повиши таксите за обучение. \r\n1997 г. \r\nРуският президент Борис Елцин и китайският държавен глава Цзян Цзъмин подписват декларация, с която слагат край на дългогодишния граничен спор между двете страни.  \r\nБорис Николаевич Елцин е първия президент на Русия. Роден е на 1 февруари 1931 г. Завършва Уралския политехнически институт. От април 1985 г. завежда отдел в ЦК на КПСС. Депутат е във ВС на СССР (1978 г.). През февруари 1988 г. по предложение на М. Горбачов е изключен от Политбюро. През юни 1988 г. дава телевизионно интервю пред западни кореспонденти във връзка с посещението на Р. Рейгън в Москва, като критикува враговете на \"перестройката\" , с което става най-популярният човек в страната. Осъществява частно посещение в САЩ през септември 1989 г. През 1991 г. е избран за президент, преизбран е през 1996 г. Длъжността президент заема до 2000 г. През 1991 г. посещава САЩ като държавен глава. През 1991 г. и октомври 1993 г., с помощта на армията, потушава опит за преврат. Създава ОНД. Провежда икономически реформи. На 7 ноември 1991 г. обявява КПСС извън закона. \r\n1994 г. \r\nИрак признава независимостта на Кувейт.  \r\nВ средата на XVIII в. Кувейт е независимо шейхство под властта на династия Ас Сабах. През 1899 г. е под британски протекторат. Кувейт е независимо княжество от 1914 г. На 19 юни 1961 г. е  обявено за независима държава. Приета е конституция (1962 г.), съгласно която Кувейт е наследствено емирство. През 1978 г. за емир е провъзгласен шейх Джабер ал Ахмад ал Джабер ас Сабах. През август 1990 г. Кувейт е анексиран от Ирак. Намеса на интернационалните сили (САЩ, Франция, Великобритания и др.) под егидата на ООН. На 26 февруари 1991 г. Кувейт е напълно освободен. Кувейт е член на ООН, на Лигата на арабските държави, на Съвета за сътрудничество на страните от Персийския залив и на Движението на необвързаните страни. \r\nКувейт е държава в Западна Азия, в североизточната част на Арабския полуостров, на брега на Персийския залив. Площта й е 17 818 кв. км. Населението на Кувейт  по преброяване за 1996 г. е  1 600 000 жители местни араби, заселници от други арабски страни. 94% мюсюлмани. Официалният  език  е арабски. Столицата е Ал Кувейт. Парична единица - кувейтски динар. Кувейт е конституционна монархия. Законодателната власт принадлежи на емира и Националното събрание. \r\n1983 г. \r\nБил Гейтс представя Windows 1.0. \r\n1980 г. \r\nВ Полша е регистриран независимият профсъюз Солидарност. \r\n1975 г. \r\nГенералната асамблея на ООН приравнява сионизма с расизма.  \r\nСионизмът представлява национално движение с цел завръщането на еврейския народ в родните му земи и установяването на еврейски суверенитет в Израел. Терминът “сионизъм” е въведен през 1890 г. от Нейтън Бърнбаум. \r\n1975 г. \r\nАнгола става независима от Португалия държава, а за първи президент е избран Агостино Нето. \r\n1971 г. \r\nВ Камбоджа, Червените кхмери атакуват летището в град Пном Пен и убиват 44 души, раняват най-малко 30 и нанасят щети на девет самолета. \r\n1970 г. \r\nСъветският съюз изстрелва космическия кораб “Луна-17”, който след една седмица достига лунната повърхност. На повърхността на Луната излиза първият самоходен апарат “Луноход-1”, който изпраща снимки от повърхността на спътника на Земята в продължение на 11 месеца. \r\n1969 г. \r\nВ САЩ започва излъчването на детската програма Улица Сезам. \r\n1961 г. \r\nСталинград е преименуван на Волгоград. \r\n1956 г. \r\nПотушено е Унгарското въстание против комунистическата власт в страната. То е спонтанен революционен бунт срещу правителството на Унгарската народна република и неговата просъветска политика. \r\n1944 г. \r\nНемците организират посещение на Червения кръст в Освиенцим, като скриват от представителите на организацията газовите камери и масовите гробове. \r\nОсвиенцим е град в Полша. През 1940-1945 г. до Освиенцим е създаден най-големият концлагер от германските нацисти. В него са убити повече от 4 млн. души, предимно евреи и поляци. \r\n1942 г. \r\nВтората световна война: Нацистка Германия нахлува във Вишистка Франция. \r\n1941 г. \r\nЧърчил заявява, че при евентуална атака от страна на Япония над САЩ правителството на Англия ще обяви веднага война на Япония.  Уинстън Леонард Спенсър Чърчил  е английски общественик, политик, държавник, лидер на Консервативната партия. Произхожда от семейството на херцозите Марлборо. Образование получава в елитарното училище Хароу и военно кавалерийско училище. Служи в Индия (1896-1898 г.), участва в потушаване на въстание по северозападните й граници. Участва във военните действия против Судан, след които тази страна става английско владение. Избран е в Парламента като депутат от Консервативната партия (1900 г.). По конюнктурни съображения преминава в Либералната партия (1904 г.). Зам.-министър на колониите (1906-1908 г.), министър на търговията (1908-1910 г.), министър на вътрешните работи (1910-1911 г.), военноморски министър (1911-1915 г.). Един от организаторите на Дарданелската операция (1915 г.), чийто провал го принуждава да подаде оставка. Министър на военните доставки в кабинета на Д. Лойд Джордж (1917-1918 г.), военен министър и министър на авиацията (1919-1921 г.). В началото на 20-те год. се връща в Консервативната партия и става депутат в Парламента (от 1924 г. до края на живота си). Министър е на финансите в кабинета на С. Болдуин (1924-1929 г.). С неговото активно участие е въведен златен стандарт за английската лира. През 30-те год. се обявява против външната политика на кабинета на С. Болдуин - Н. Чембърлейн; смята, че тази политика е крайно рискована и вредна за Великобритания, човечеството и световната демокрация. След намесата на Великобритания във Втората световна война е назначен за военноморски министър в правителството на Н. Чембърлейн (септември 1939 г.). През май 1940 г. е министър-председател на коалиционно правителство. Организира и ръководи енергично преустройството на целия живот в Англия и сплотява силите на народа за борба срещу Германия, нейните съюзници и настъплението на фашизма. След 22 юни 1941 г. е инициатор за създаване на съюз на всички антифашистки сили за борба срещу Германия. Заедно с президента Рузвелт сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Участвува в Техеранската (1943 г.), Кримската (1945 г.) и Потсдамската конференции (1945 г.), които определят следвоенното устройство на света и предоставят Източна Европа на Съветския съюз. Тази политика на Чърчил довежда до установяването на тоталитарни режими в източноевропейски страни. В отговор на политиката на Сталин в Източна Европа и издигането на “желязна завеса” по границите на източноевропейски страни Чърчил (в речта си на 5 март 1946 г. в гр. Фултън, щат Мисури, САЩ) призовава за създаване на военно-политически съюз на САЩ, Великобритания и западноевропейски страни за защита на демокрацията от тоталното настъпление на войнстващия комунизъм. Тази реч се смята за началото на “студената война”. През 1951-1955  г. е отново мин.-председател; поради пределна възраст излиза в оставка и се оттегля от активна политическа дейност. Чърчил е известен и като писател, публицист и автор на исторически и мемоарни книги. През 1953 г. Чърчил получава Нобелова награда за литература. \r\n1940 г. \r\nУолт Дисни дава съгласието си да докладва на ФБР за  „комунистически елементи” в Холивуд. Уолт Дисни (1901г.-1966 г.) е американски режисьор и аниматор. Създава \"Параходът Уили\" (1928 г.), \"Трите прасенца\" (1933 г.), \"Снежанка и седемте джуджета\" (1937 г.), \"Пинокио\" (1939 г.), \"Фантазия\" (1940 г.), \"Бамби\" (1942 г.), \"Спящата красавица\" (1958 г.), \"Сто и един далматинци\" (1961 г.). Носител на 29 награди \"Оскар”. \r\n1939 г. \r\nНа автошоу в Чикаго за първи път е показан автомобил с климатик. \r\n1938 г. \r\nУмира Мустафа Кемал паша Ататюрк - турски държавник, политик, общественик. Първият президент на Република Турция (1923-1938 г.). Фамилията Ататюрк (баща на турците) получава от Великото национално събрание на Турция при въвеждане на фамилиите (1934 г.). Средно и военно образование получава в Солун и Битоля. Завършва Академията на Генералния щаб в Истанбул (1905 г.). Участва в младотурското движение и след Младотурската революция (1908 г.) се оттегля от комитета \"Единение и прогрес\". Участва в Итало-турската война (1911-1912 г.), Втората Балканска война (1913 г.) и Първа световна война. Военен аташе е в София (1913-1914 г.). В Първата световна война воюва на Сирийския фронт, произведен е в чин \"генерал\" (1916 г.), командва дивизия и армия. Ръководи национално-освободителното движение в Анадола (1919 г.). По негова идея и под негово ръководство са проведени конгреси в Ерзерум и Сивас (1919 г.) на дружествата \"за защита на правата\". По негова инициатива се формира Велико Народно събрание в Анкара (23 април 1920 г.), което се обявява за върховен орган на властта. Като председател на парламента и главнокомандващ турската армия защитава интересите и независимостта на Турция от агресията на Англия и Гърция. Благодарение на тази победа е отменен несправедливия Севърски договор. По негова инициатива е свален султанът (1 ноември 1922 г.) и е обявена република (29 октомври 1923 г.). Ататюрк провежда множество прогресивни реформи, които превръщат Турция в съвременна светска държава: преустройство на администрацията, формиране на нова съдебна система, въвеждане на латиницата в турския език (1928 г.). Въвежда фамилните имена (1934 г.). При неговото управление се подписват Договор за приятелство между Турция и България (1925 г.), Договор за търговия и мореплаване (1928 г.), Договор за неутралитет, арбитраж и помирение (1929 г.). \r\n1928 г. \r\nИмператор на Япония става Хирохито. Роден е в Токио през 1901 г. Във връзка със заболяването на своя баща Йосихито е принц регент от 1921 г. След смъртта на баща си става император. Наследен е от сина си Акихито. Император Хирохито умира на 7 януари 1989 г. в Токио. \r\n1924 г. \r\nПриключва тридневният Учредителен конгрес на Върховния комитет на бежанците от Западните покрайнини. \r\n1917 г. \r\nВ Русия е създадено Бюро на комисарите на авиацията и въздухоплаването, чрез което е положено началото на изграждането на съветския въздушен флот. \r\n1915 г. \r\nВ хода на Първата световна война започва Косовската операция. \r\nКосовската операция се провежда от 1-ва армия съвместно със Северната оперативна група от 2-ра армия и част от силите на 11-а армия. \r\nПротивостоящите сили включват остатъците от Тимошката и 2-ра сръбска армия (около 7 пехотни дивизии), които имат задачата да преградят направленията, водещи към Косово поле. Операцията започва с форсиране на р. Морава. За две денонощия войските отхвърлят противника и овладяват Прокупли. След неуспешния опит за противодействие от страна на Сръбското командване са овладени Прищина и цялото Косово поле. \r\n1885 г. \r\nНемските инженери Даймлер и Майбах демонстрират създадения от тях велосипед с прикачен към него двигател с вътрешно горене ­ прототип на мотоциклета. Готлиб Даймлер е германски инженер. Открива първия газов мотор, който предизвиква революция в автомобилната индустрия. \r\n1871 г. \r\nЖурналистът Хенри Стенли намира заболелия и изгубил се в Централна Африка шотландски изследовател Дейвид Ливингстън, за когото нямало никакви новини от две години, а европейците го видели за последен път преди шест години.  \r\nДейвид Ливингстън е английски мисионер и пътешественик. Изследва Средна и Южна Африка, басейна на р. Замбези и езерото Танганайка, открива водопада Виктория. Води борба срещу търговията с роби. Умира до езерото Танганайка на 1 май 1873 г. Тялото му е пренесено в Англия и погребано в Уестминстър. Неговото име носят град в Замбия, планина в Източна Африка, водопад на р. Конго. \r\nХенри Мортън Стенли открива изчезналия изследовател и мисионер Дейвид Ливингстън в Танзания, край езеро Танганайка. \r\n1864 г. \r\nАвстрийския ерцхерцог Максимилиян I става  император на Мексико.  \r\nМаксимилиан I Хабсбургски е император на Мексико в периода (1864-1867), той е австрийски ерцхерцог Брат на австрийския император Франц Йосиф I. През 1857-1859 г. е генерал-губернатор на австрийските владения в Италия. По време на англо-френско-испанската интервенция в Мексико, насочена срещу правителството на Бенито Хуарес, е провъзгласен за император (април 1864 г.). Властта му се разпростира само върху районите, окупирани от френските войски. През март 1867 г. френските войски напускат Мексико, през май армията на консерваторите, която подкрепя Максимилиян I, е разгромена от мексиканската Народна армия. Максимилиян е пленен и осъден на смърт на 19 юни 1867 г. и  е разстрелян е Керетаро. \r\n1859 г. \r\nСключен е Цюрихския мир, с който Австрия отстъпва Ломбардия на Кралство Сардиния.  \r\nЦюрихският мирен договор е подписан от Австрийската империя и Кралство Сардиния (съюзник на Френската империя) на 10 ноември 1859 г. Споразумението потвърждава условията от договора от Вилафранка, които слагат край на Австро-Сардинската война. Съгласно условията на договора Австрия отстъпва провинция Ломбардия на Франция, която същия ден я преотстъпва на Кралство Сардиния. \r\n1775 г. \r\nСъздаден е военноморският корпус към флота на САЩ \r\nВоенноморският корпус на САЩ е звено, което е формирано самостоятелно в рамките на американското Министерство на флота. Комендантът на Военноморския корпус е член на Обединения щаб на главнокомандващите. По време на конфликти Корпусът е натоварен със задачата да провежда всички наземни операции от съществено значение за успешното осъществяване на морските кампании, а в мирно време първият приоритет е бойната готовност. Корпусът набляга на физическата подготовка и интензивните тренировки. През 1775 г. Континенталният конгрес създава два федерални батальона моряци на служба във военния флот, които да служат като морска пехота. През 1798 г. Военноморският корпус на САЩ е основан и е поставен под контрола на секретаря на Флота. Морските пехотинци участват във всяка голяма война - Мексиканската война, Първата световна, Втората световна, войните в Корея и Виетнам. Постигната е специализация в борбата със сепаратизма и партизанските тактики, както и във воденето на морски операции и операции с командоси. Военноморските части разполагат със собствени танкове и бронетранспортьори, артилерия и въздушни сили. \r\n1444 г. \r\nВойските на крал Владислав ІІІ Ягело (поляци, унгарци, чехи, власи и българи) и на трансилванския воевода Янош Хуняди се срещат с османската армия на султан Мурад ІІ (1421 – 1451 г.) при Варна. Сборната християнска армия преминава р. Дунав в края на септември 1444 г. и с помощта на българското население разбива османските войски при Видин и Оряхово. В средата на октомври с. г. тя стига до Никопол и подкрепена от влашкия княз Влад Дракул с 4000 конници, продължава пътя си на изток, като на 9 ноември достига варненското поле. С помощта на венециански кораби султан Мурад II успява да прехвърли през Босфора големи сили от Мала Азия и през Айтоския проход се озовава също край Варна. Въпреки че османските войски заемат по-изгодни позиции, в последвалото сражение те претърпяват големи загуби. Поради непредпазливите си действия крал Владислав III Ягело е обкръжен от малък отряд еничари и обезглавен. Убийството му внася смут сред обединените войски и впоследствие те са разбити. Тяхното поражение открива пътя на османските турци за окончателното завладяване на Балканския полуостров. В памет на героичната му смърт Владислав ІІІ Ягело остава в историята с името Владислав Варненчик. На тази дата са родени: \r\n1928 г. \r\nРоден е Енио Мориконе - италиански композитор. Завършва консерваторията “Санта Чечилия” в Рим. Освен за концертния подиум пише музика за радиото, театъра, телевизията. Навлиза в киното с комедията “Фашистът” (1961 г.). Автор е на музиката за над 200 филма. Създава музика за Пазолини, Алберто Латуада, Болонини, Дамяни, Марко Белокио, Монталдо, Елио Петри, Серджо Солима. \r\n1919 г. \r\nРоден е Михаил Тимофеевич Калашников - конструктор-оръжейник, създател на редица модели стрелково оръжие за Съветската армия (автомати и миномети), които служат за образец на чуждестранни армии. Той е главен оръжеен конструктор на Съветската армия, генерал-майор, доктор на техническите науки. Награден е със Сталинска и Ленинска награди. \r\n1483 г. \r\nРоден е Мартин Лутер - германски философ, теолог, родоначалник на Реформацията в Германия, основател на протестантизма (лутеранството). От 1512 г. е професор по философия и теология във Витенбергския университет. Повлиян от хуманистите и от чешкия реформатор Ян Хус, решава, че е необходима реформа в Католическата църква. На 31 октомври 1517 г. излага във Витенберг своите 95 тезиса срещу злоупотребите и търговията с папски индулгенции. Провъзгласява идеята за спасение на хората с помощта на вярата, като отхвърля посредничеството на Църквата и духовенството между хората и Бога. Обявява за най-висш религиозен авторитет Светото писание. На 10 декември 1520 г. публично изгаря папската була, с която е обявено отлъчването му от Църквата. На Вормския райхстаг (1521 г.) категорично отказва да се отрече от учението си. Последните години от живота си посвещава на пасторска дейност. Автор е на: \"Послание до германското дворянство\", на памфлета \"За Вавилонския плен на Църквата\", на трактата \"За свободата на християните\", \"Срещу булата на Антихриста\" и др. Умира на 18 февруари 1546 г. в Айслебен, Саксония. На тази дата умират: \r\n2007 г. \r\nУмира Норман Мейлър, американски писател и публицист \r\n1982 г. \r\nУмира Леонид Илич Брежнев - руски държавник. Роден е на 19 декември 1906 г. в с. Каменское (днешен Днепродзерджинск) . Първи секретар (от 1964 г.) и генерален секретар (1966 г.) на ЦК на КПСС, председател е на Президиума на ВС на СССР (1960-1964 г., 1977-1982 г.). От 1976 г. е маршал и председател на съвета за отбраната. По време на Брежнев се засилват консервативните тенденции в управлението на страната, негативните процеси в икономиката, социалния и духовния живот. В международен план се засилва напрежението поради влизането на съветски войски в Афганистан, въпреки подписаните международни договори със САЩ (1972 г., 1979 г.). \r\n1871 г. \r\nУмира Николай Иванович Тургенев - руски държавник, икономист, декабрист. Роден е на 23 октомври 1789 г. в Симбирск(по-късно Уляновск). Посещава лекции в Московския (1806-1807 г.) и Гьотингенския (1808-1811 г.) университет. През 1813 г. е руски комисар в административния департамент на съюзниците в Германия. От 1819 г. е служител в Министерството на финансите. През 1818 г. издава книгата “Опит върху теорията на данъците”, която поставя началото на руската финансова наука. Обявява се срещу крепостната зависимост на селяните и защитава използването на волнонаемен труд в помешчическото стопанство. През 1817 г. влиза в литературния кръжок “Арзамас”. Член е на “Съюза за благоденствие” (от 1818 г.). През 1821 г. председателства Московския конгрес на “Съюза за благоденствие”. Един от основателите е на Северното дружество на декабристите. Осъден е задочно на доживотна каторга по процеса на декабристите. Един от първите руски революционери емигранти. През 1847 г. публикува в чужбина книгата “Русия и руснаците” на френски език, която е в основата на либералнобуржоазната концепция на декабризма. Правата му са възстановени през 1857 г. Автор е на брошури и статии с проекти за премахване на крепостното право в Русия. \r\n1848 г. \r\nУмира Ибрахим Паша - египетски пълководец и държавник, син на Мохамед Али. Участва в създаването на египетската армия и флот и в провеждането на икономическите реформи. Ръководител е на финансовото ведомство (дефтердар) (1807-1812 г.), губернатор на Горен Египет (1812-1816 г.), командващ е египетската армия (1816-1841 г.). Става известен след победата му над вахабитите в Арабия (1816-1818 г.). По-късно (1824-1827 г.) командва египетските войски против гръцкото национално-освободително въстание. Под негово ръководство египетските войски разбиват турската армия в Египетско-турската война (1831-1833 г.). Управител е на Египет (от 1847 г.), наследствен паша на Египет (от юни 1848 г.). За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.11.10", "title": "Денят 10 ноември в световната история"}
{"url": "http://www.focus-news.net/news/2018/11/10/2588628/emsc-registrirani-sa-dve-zemetreseniya-s-magnitud-46-zapadno-ot-ostrov-zakintos-v-yoniysko-more.html", "text": "Регистрирани са две земетресения с магнитуд 4.6 западно от остров Закинтос в Йонийско море, показва справка на официалната интернет страница на  Европейския средиземноморски сеизмологичен център \r\nПървото земетресение е станало в 4:13 местно време (съвпада с българското) на 45 километра югозападно от град Катастрион и на 54 километра западно от главния град на острова Закинтос, а второто на 52 километра западно от Закинтос в 4:31 местно време. \r\nЗеметресенията са усетени на острова, както и по-слабо в континентална Гърция. Не се съобщава за пострадали хора и нанесени материални щети \r\nНа 26 октомври стана силно земетресение с магнитуд 6.8, което причини материални щети на острова, както и на полуостров Пелопонес, но не доведе до човешки жертви. От тогава сеизмичната активност в района продължава, а трусове с магнутуд по-голям от 4 не са рядкост.   Юлиян Марков", "date": "2018.11.10", "title": "EMSC: Регистрирани са две земетресения с магнитуд 4.6 западно от остров Закинтос в Йонийско море"}
{"url": "http://www.focus-news.net/news/2018/11/10/2588632/blagoevgrad-zaupokoyna-sveta-liturgiya-i-panihida-shte-badat-otsluzheni-v-gotse-delchev-za-5-tata-godishnina-ot-konchinata-na-nevrokopskiya-mitropolit-natanail.html", "text": "На 16 ноември 2018 г. се навършват пет години от мирната и блажена кончина на приснопаметния Неврокопския митрополит Натанаил (1952-2013). По този повод на 10 ноември (събота) в храм \"Успение Богородично\", гр. Гоце Делчев ще се отслужи заупокойна св. Литургия и панихида. Богослуженията ще оглави Негово високопреосвещенство Неврокопския митрополит Серафим, предаде репортер на  Агенция \"Фокус\" .  \r\nОчаква се с него да съслужат духовните чеда на незабравимия Дядо Натанаил: Негово високопреосвещенство Врачански митрополит Григорий, Негово високопреосвещенство Видински митрополит Даниил, Негово високопреподобие архимандрит Епифаний - протосингел на Неврокопска епархия,  Негово високопреподобие архимандрит Теофил - игумен на Хаджидимовския манастир \"Св. Вмчк Георги\",  други духовници от епархията и гости.   \r\nВечна и блажена да бъда паметта на преставилия се в Господа Неврокопския митрополит Натанаил.  \r\nНикола ПЕТКОВ", "date": "2018.11.10", "title": "Благоевград: Заупокойна света Литургия и панихида ще бъдат отслужени в Гоце Делчев за 5-тата годишнина от кончината на Неврокопския митрополит Натанаил"}
{"url": "http://www.focus-news.net/news/2018/11/10/2588631/sliven-izkachvane-na-mestnostta-hamam-bair-s-domashni-lyubimtsi-shte-se-provede-v-grada.html", "text": "По инициатива на Сдружение „Активен гражданин“ и Туристическо дружество „Стоте войводи“ и с подкрепата на Община Сливен ще се проведе масово изкачване на местността Хамам баир, в което се очаква да се включат деца и домашни любимци. Това съобщиха от пресцентъра на  Община Сливен . \r\nИдеята е да се покаже обновеният спортно-туристически и развлекателен комплекс в местността, както и да бъдат запознати водачите на домашни любимци с Наредбата за обществения ред. \r\nЗа тази цел от 10.00 часа на върха на Хамам баир ще се проведат игри за деца, състезания на монтираните уреди, както и демонстрации с участието на кучета и разиграване на томбола с предметни награди. \r\nВсички граждани са поканени да се присъединят към инициативата, като доведат и своите домашни любимци.", "date": "2018.11.10", "title": "Сливен: Изкачване на местността Хамам Баир с домашни любимци ще се проведе в града"}
{"url": "http://www.focus-news.net/news/2018/11/10/2588629/chez-prodalzhava-kampaniyata-we-do-green-sas-zasazhdane-na-64-darveta-v-park-vazrazhdane-v-sofiya.html", "text": "От 11.00 часа на територията на парк „Възраждане“ в София доброволци – служители на ЧЕЗ и жители на Район „Възраждане“, ще засадят 64 иглолистни и широколистни дървета. Това съобщиха от пресцентъра на  ЧЕЗ . Това е третото събитие от We Do Green – инициатива на „ЧЕЗ Електро България“ АД за засаждане на дървета в обезлесени територии в гори, паркове и населени места в Западна България. Досега, в рамките на тази инициатива, вече са засадени над 1 800 дървета. Район „Възраждане“ на Столична община се присъединява към We Do Green с инициативата „Възраждаме зелените детски мечти“. Кметът на район „Възраждане“ – Савина Савова и общинският съветник Борислав Борисов също ще участват в засаждането на новите дървета в парка. \r\nКаним всички, за които опазването и грижата за природната среда са лична кауза и имат възможност, да се включат на 10 ноември 2018 г. в залесяването на най-младия парк в столицата.", "date": "2018.11.10", "title": "ЧЕЗ продължава кампанията We Do Green със засаждане на 64 дървета в парк „Възраждане“ в София"}
{"url": "http://www.focus-news.net/news/2018/11/10/2588634/denyat-10-noemvri-v-balgarskata-istoriya.html", "text": "През 1867 г. в Браила е отпечатан първият брой на в. \"Дунавска зора\". Редактор на вестника е Добри Войников. През 1885 г. започва контранастъплението на Българските войски през Сръбско-българската война. \r\nПрез 1952 г. се състои премиерата на филма \"Под игото\" на режисьора Дако Даковски по едноименния роман на Иван Вазов. През 1989 г. Пленум на ЦК на БКП гласува оставката на Тодор Живков като генерален секретар. На 10 ноември са родени: Добри Попов Войников- възрожденски писател, театрален организатор и драматург; Пламен Петров - икономист, банков и финансов експерт; Антон Зафиров Горчев - театрален и филмов актьор. На тази дата умира Георги Петров Гешанов (Петракиев) – революционер.  \r\n2017 г. \r\nКирил Ананиев е избран за министър на здравеопазването от 44-ото Народно събрание. \r\n2017 г. \r\nСъс заповед на министър-председателя Бойко Борисов - Жени Начева и Бойко Пенков са назначени на длъжността заместник-министър на здравеопазването. \r\n2013 \r\nНад 10 000 души участват в 10-часов \"Поход на справедливостта\" в София. 24 години след началото на прехода хората скандират срещу политиците и искат оставка на управляващите. \r\n2003 г. \r\nС указ на президента се връчва орден \"Стара планина\" първа степен на акад. Радой Попиванов. \r\n2002 г. \r\nСъстои се Тридесет и третият конгрес на БЗНС-Народен съюз, на който за главен секретар е преизбрана Анастасия Мозер. Анастасия Георгиева Димитрова - Мозер е родена на 30 юни 1937 г. в София. Дъщеря е на земеделският лидер Г. М. Димитров. По политически причини тя завършва гимназия като частна ученичка. През 1962 г. заминава при родителите си в САЩ. Завършва френска филология в университета Джорджтаун, а през 1966 - 1972 г. е доктор по романски езици и литератури в университета \"Джордж Вашингтон\", САЩ. По това време тя работи в Световната банка. За периода 1987 - 1992 г. е в Института за стратегически проучвания и радио \"Гласът на Америка\". От 1972 г. до завръщането си в България Мозер е член на Българския национален комитет, САЩ. През 1990 г. тя се завръща в България и се включва в политически живот на страната. За периода 16 февруари - 8 ноември 1992 г. е главен секретар на БЗНС \"Никола Петков\", а за 8 ноември 1992 - 18 май 1997 г. е главен секретар на БЗНС. От 18 май 1997 г. Мозер е главен секретар на БЗНС \"Народен съюз\" . Съпредседател е на парламентарната група на БЗНС \"Народен съюз\" - Демократическа партия в ХХXVIII Народно събрание през 1997 г. Депутат е и в ХХXVII и ХХXIX Народно събрание. Тя е член на парламентарната комисии по външна политика, по правата на човека и вероизповеданията и на постоянната делегация на парламента в Северноатлантическата асамблея. Съпредседател е на коалиция Български Народен Съюз. Депутат е от София (парламентарна група на БНС) и заместник-председател е в XL Народно събрание. Омъжена е за д-р Чарлз Мозер - славист и българист, преподавател в Американския университет в Благоевград. Има една дъщеря, омъжена в САЩ. Владее английски и френски език. \r\n1989 г. \r\nПленум на ЦК на БКП гласува оставката на Тодор Живков като генерален секретар. Процесите по свалянето на Тодор Живков от власт се развиват от средата на 80-те години, когато неговият имидж започва да пада. Той не е харесван от Михаил Горбачов, който иска отстраняването му.  \r\nВ България движеща сила на свалянето на Тодор Живков стават така наречените \"чавдарци\", формирани на 5 ноември 1989 г. по инициативата на Добри Джуров. В групата влизат Добри Джуров, Йордан Йотов и Димитър Станишев.  Кулминацията на събитията настъпва в периода 4-10 ноември 1989 г.  Първият символичен акт е извършен на тържествено събрание по случай годишнината на Октомврийската революция в зала \"Георги Кирков\" в Партийния дом. Тогава посланикът на СССР в България Шарапов за първи път не спомена в своя доклад името на главата на държавата, в която е акредитиран.  На 7 ноември, на прием в съветското посолство, Добри Джуров, Йордан Йотов и Димитър Станишев искат среща с Живков, която се състои на следващия ден. На срещата тримата искат неговата оставка. Тодор Живков приема с уговорката това да стане не на насрочения за 10-и ноември пленум на ЦК, а на следващия, чиято дата тогава все още не е определена.  \r\nПод натиска на съветския посланик Шарапов, който оценява като грешка съгласието за отлагане, “чавдарци” отново искат среща с Живков. \r\nНа срещата, състояла се на 9 ноември 1989 г., Джуров, Станишев и Йотов настояват оставката на Тодор Живков да се осъществи на настоящия, а не на следващия пленум на ЦК. Поставен под такъв натиск Тодор Живков се съгласява да подаде оставка. \r\nНа заседанието на Политбюро започнало в 17.00 часа на 9 ноември Тодор Живков поставя въпроса за неговото освобождаване от поста генерален секретар на партията. Против неговата оставка се обявяват Милко Балев и Димитър Стоянов.  \r\nНа пленума на 10 ноември е гласувана оставката на Тодор Живков. На негово място е избран Петър Младенов. \r\n1969 г. \r\nС Постановление № 40 на Министерския съвет се нарежда да се прекрати дейността на ръководената от Георги Найденов икономическа групировка \"Български търговски флот\", независимо че през март 1969 г. тя има чиста печалба от над 27 000 000 лв. Решението не е мотивирано от икономически, а от политически съображения, свързани със \"затягането на юздите\" след смазването на Пражката пролет. На 23 ноември същата година Г. Найденов е изключен от БКП и срещу него е възбудено наказателно производство. През май-юли 1971 г. срещу него е образуван съдебен процес, но Софийският градски съд излиза с оправдателна присъда. Тя обаче е отменена от Върховния съд и Найденов е осъден на 20 г. затвор, от които ефективно излежава 5 г. и половина. \r\n1952 г. \r\nСъстои се премиера на филма \"Под игото\" на режисьора Дако Даковски по едноименния роман на Иван Вазов. Ролите изпълняват Мирослав Миндов, Лили Попиванова, Петко Карлуковски, Константин Кисимов, Иван Димов. \r\n1945 г. \r\nБЗНС “Никола Петков” и земеделците от групата на БЗНС \"Врабча 1\" подписват протокол за обединение. На следващия ден то е оповестено на страниците на в. \"Народно земеделско знаме\" със специален позив, подписан от Никола Петков и Димитър Гичев. \r\n1924 г. \r\nПриключва тридневният Учредителен конгрес на Върховния комитет на бежанците от Западните покрайнини. \r\n1912 г. \r\nФормира се 3-то аеропланно отделение за участие в Балканската война (1912 –1913 г.). На 13 август 1911 г. с първия български самолет \"Блерио\" летецът Симеон Петров извършва демонстративен полет над София и е сформирано аеропланно отделение в армията с единствен самолет. \r\n1885 г. \r\nЗапочва контранастъплението на Българските войски през Сръбско-българската война 1885 г. \r\nСлед пораженията при Сливница, Драгоман, Цариброд и др. крал Милан се принуждава да отправи апел до правителствата на западните велики сили да се намесят незабавно и спрат настъплението на българите в пределите на неговата страна. В същото време сръбският владетел заповядва на своите войски да отбраняват Пирот. След двудневни ожесточени боеве (14 и 15 ноември) те са принудени да отстъпят на запад към Ниш. Сръбската армия не е в състояние повече да се сражава, а Сърбия е изправена пред военен погром. Тогава в нейна помощ се намесва Австро-Унгария. По нареждане на нейното правителство на 16 ноември австро-унгарският пълномощен министър в Белград, граф Р. Кевенхюлер-Меч, пристига в Главната квартира на българската армия и настоява категорично да се прекрати нейното по-нататъшно настъпление, като заплашва с намесата на австро-унгарските войски в конфликта. Освен това той заплашва княз Александър I Батенберг, че с навлизането на австро-унгарската армия в Сърбия би се дал повод на Русия да окупира България и да го свали от престола. Тази дипломатическа уловка дава резултат и князът заповядва да се преустанови настъплението на българската армия в Сърбия. Преговорите за примирие със Сърбия приключват на 7 декември. Неговите клаузи са изработени във Виена от специално натоварена европейска комисия, включваща военните аташета на Великите сили. В последвалите преговори за изготвяне на мирния договор взема участие и представител на Османската империя, която по силата на Берлинския договор 1878 г. е считана за сюзерен на Княжество България. Мирният договор между България и Сърбия бил подписан на 19 февруари 1886 г. (Букурещки мирен договор 1886 г.). Победата на България във войната със Сърбия изиграва важна роля за укрепване на международното и положение и за признаването на акта на Съединението. \r\nНемските инженери Даймлер и Майбах демонстрират създадения от тях велосипед с прикачен към него двигател с вътрешно горене ­ прототип на мотоциклета. \r\nГотлиб Даймлер е германски инженер. Открива първия газов мотор, който предизвиква революция в автомобилната индустрия. \r\n1444 г. \r\nВойските на крал Владислав ІІІ Ягело (поляци, унгарци, чехи, власи и българи) и на трансилванския воевода Янош Хуняди се срещат с османската армия на султан Мурад ІІ (1421 – 1451 г.) при Варна. Сборната християнска армия преминава р. Дунав в края на септември 1444 г. и с помощта на българското население разбива османските войски при Видин и Оряхово. В средата на октомври с. г. тя стига до Никопол и подкрепена от влашкия княз Влад Дракул с 4000 конници, продължава пътя си на изток, като на 9 ноември достига варненското поле. С помощта на венециански кораби султан Мурад II успява да прехвърли през Босфора големи сили от Мала Азия и през Айтоския проход се озовава също край Варна. Въпреки че османските войски заемат по-изгодни позиции, в последвалото сражение те претърпяват големи загуби. Поради непредпазливите си действия крал Владислав III Ягело е обкръжен от малък отряд еничари и обезглавен. Убийството му внася смут сред обединените войски и впоследствие те са разбити. Тяхното поражение открива пътя на османските турци за окончателното завладяване на Балканския полуостров. В памет на героичната му смърт Владислав ІІІ Ягело остава в историята с името Владислав Варненчик. На тази дата са родени: \r\n1966 г. \r\nРоден е Пламен Петров - български икономист, банков и финансов експерт. Учи в Икономическия институт в София, специалност \"Международни икономически отношения\" (от 1987 г.). Продължава обучението си със стипендия в университета \"Хари Труман\", САЩ (от 1991 г.), където получава бакалавърска степен по икономика (Magna cum laude). Продължава висшето си образование за магистърска степен Университета в Мисури, щат Колумбия. Дипломира се в специалност \"Международен мениджмънт\" в университета \"Тандърбърд\", Аризона, като магистър с една от двете пълни стипендии (1994 г.). По време на следването си преподава микроикономика на студенти. Професионалната му кариера започва в американски банки: като служител на \"Таушор банк\" в Чикаго отпуска кредити за клиенти от Чикаго и Русия. Пламен Петров е първият българин, който работи на Уолстрийт (в \"Сосиете Женерал Секюритийз Кори\", от 1995 г.). Създава консорциум за инвестиции в компаниите от кабелната телевизионна индустрия (1999 г.). Активен участник е в изграждането на комуникационна стратегия за развитието на \"Кейбъл България\". Съучредител и управител е на \"Кейбъл България\", \"Брод Нет България\", \"Кейбъл България Ийст\" и медийната компания \"Глобо\" (1999-2000 г.). Сред първите българи, получили степента CFA (сертифициран финансов анализатор) (1999 г.). Член е на икономическия екип на НДСВ (2001 г.). Министър е на транспорта и телекомуникациите на Р.България в правителството на Симеон Сакскобургготски (2001 г.). \r\n1939 г. \r\nРоден е Антон Зафиров Горчев - български театрален и филмов актьор. Получава награди на фестивалите в Карлови Вари и Варна за филма \"Козият рог\" (1972 г.). Участва във филмите: \"Човекът в сянка\" (1967 г.), \"Свобода или смърт\" (1969 г.), \"Танго\" (1969 г.), \"Козият рог\" (1972 г.), \"Иван Кондарев\" (1973 г.), \"Селкор\" (1974 г.), \"Сватбите на Йоан Асен\" (1975 г.), \"Легенда за върха\" (тв, 1976 г.), \"Войници на свободата\" (1977 г.), \"Големият товар\" (тв, 1978 г.), \"Нечиста сила\" (тв, 1978 г.), \"Кратко слънце\" (1979 г.), \"Язовецът\" (тв, 1981 г.), \"Хан Аспарух\" (1981 г.), \"Бяла магия\" (1982 г.), \"Последното приключение\" (1984 г.), \"Горски хора\" (тв, 1985 г.), \"Време разделно\" (1988 г.). Умира на 24 юни 2000 г. в София. \r\n1833 г. \r\nРоден е Добри Попов Войников - български възрожденски писател, театрален организатор и драматург. Учи в родния си град при С. Доброплодни, С. Филаретов и Ив. Богоров. Продължава образованието си в Цариград - Френски колеж (1856 г.). От 1858 г. е учител в родния си град, а от 1864 г. - в Браила, Румъния. Редактира в. \"Дунавска зора\" (1867-1870 г.) и създава театрално дружество. За пръв път допуска жени актриси на сцената. През 1873 г. приема руско поданство, учителства в Шумен. По време на Руско-турската война (1877-1878 г.) е управител на Търновското сиропиталище. Съчинения: \"Кратка българска история\" (1861 г.), \"Кратка българска граматика с упражнения\" (1864 г.), \"Райна княгиня\" (драма, 1866 г.), \"Покръщение на Преславский двор\" (драма, 1868 г.), \"Велислава, българска княгиня\" (драма, 1870 г.), \"Възцаряването на Крума Страшний\" (драма, 1871 г.), \"Криворазбраната цивилизация. Смешна позорищна игра в пет действия\" (1871 г.), \"Фросина\" (1883 г.) и др. Умира на 27 март 1878 г. в Търново. На тази дата умират: \r\n2016 г. \r\nУмира Никола Корабов (87 г.), български режисьор, сценарист и актьор.  \r\n1907 г. \r\nУмира Георги Петров Гешанов (Петракиев) - български революционер, деец на македоно-одринското освободително движение. Роден е през 1872 г. в Панагюрище. Включва се в революционното движение в Ахъчелебийско (Смолянско). Войвода е на чета в Родопите по време на Илинденско-Преображенското въстание (1903 г.). След разгрома на въстанието участва в борбата срещу върховистите в Западна Тракия. Действа с чети в Дедеагачко, Солунско и Ахъчелебийско. Убит е в сражение с турците заедно с Л. Маджаров, П. Васков и др. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.11.10", "title": "Денят 10 ноември в българската история"}
{"url": "http://www.focus-news.net/news/2018/11/10/2588635/varna-tseremoniya-po-diplomirane-na-lekarite-ot-vipusk-2018-shte-se-provede-v-meditsinskiya-universitet.html", "text": "От 10.00 часа в зала 1 на Фестивален и конгресен център ще се състои тържествена церемония по дипломиране на лекарите от Випуск 2018 на Медицински университет - Варна. Това съобщиха от пресцентъра на  висшето учебно заведение . Тази година ще се дипломират 155 млади лекари от 11 държави.", "date": "2018.11.10", "title": "Варна: Церемония по дипломиране на лекарите от Випуск 2018 ще се проведе в Медицинския университет"}
{"url": "http://www.focus-news.net/news/2018/11/10/2588630/navarshvat-se-29-godini-ot-nachaloto-na-demokratichnite-promeni-v-balgariya.html", "text": "Навършват се 29 години от началото на демократичните промени в България. На 10 ноември 1989 г. пленумът на ЦК на БКП гласува оставката на Тодор Живков като генерален секретар.  \r\nПроцесите по свалянето на Тодор Живков от власт се развиват от средата на 80-те години, когато неговият имидж започва да пада. Той не е харесван от Михаил Горбачов, който иска отстраняването му.  \r\nВ България движеща сила на свалянето на Тодор Живков стават така наречените \"чавдарци\", формирани на 5 ноември 1989 г. по инициативата на Добри Джуров. В групата влизат Добри Джуров, Йордан Йотов и Димитър Станишев.  \r\nКулминацията на събитията настъпва в периода 4-10 ноември 1989 г.  \r\nПървият символичен акт е извършен на тържествено събрание по случай годишнината на Октомврийската революция в зала \"Георги Кирков\" в Партийния дом. Тогава посланикът на СССР в България Шарапов за първи път не спомена в своя доклад името на главата на държавата, в която е акредитиран.  \r\nНа 7 ноември, на прием в съветското посолство, Добри Джуров, Йордан Йотов и Димитър Станишев искат среща с Живков, която се състои на следващия ден. На срещата тримата искат неговата оставка. Тодор Живков приема с уговорката това да стане не на насрочения за 10-и ноември пленум на ЦК, а на следващия, чиято дата тогава все още не е определена.  \r\nПод натиска на съветския посланик Шарапов, който оценява като грешка съгласието за отлагане, “чавдарци” отново искат среща с Живков. \r\nНа срещата, състояла се на 9 ноември 1989 г., Джуров, Станишев и Йотов настояват оставката на Тодор Живков да се осъществи на настоящия, а не на следващия пленум на ЦК. Поставен под такъв натиск Тодор Живков се съгласява да подаде оставка. \r\nНа заседанието на Политбюро започнало в 17.00 часа на 9 ноември Тодор Живков поставя въпроса за неговото освобождаване от поста генерален секретар на партията. Против неговата оставка се обявяват Милко Балев и Димитър Стоянов.  \r\nНа пленума на 10 ноември е гласувана оставката на Тодор Живков. На негово място е избран Петър Младенов.", "date": "2018.11.10", "title": "Навършват се 29 години от началото на демократичните промени в България"}
{"url": "http://www.focus-news.net/news/2018/11/10/2588637/plovdiv-haydushki-praznik-shte-se-provede-v-rayon-severen.html", "text": "Хайдушки празник ще се проведе в Район „Северен”. Това съобщи за  Радио „Фокус“-Пловдив  районният кмет инж. Ральо Ралев. Той ще се състои от 10.00 часа в парк „Моливчета” (западно от Пешеходен мост, до ул.”Неофит Рилски”). Празникът се организира администрацията на Район „Северен”, съвместно с Фондация „Стария бряст” гр.Сливен и бригада „Нова градина”  – гражданско обединение за обществено полезна дейност гр.Сливен. Официално ще бъдат открити нови съоръжения за отдих за деца и възрастни. Ще бъде засадено дръвче – наследник на сливенската фондация – вековното дърво, станало Европейско дърво на годината за 2014 г., както и много друга иглолистна растителност. Ще бъде представен мях с вино от 43 литра, какъвто е качвал Хаджи Димитър по хайдушките пътеки на Сливен, описван в записките на Панайот Хитов. Районната администрация приканва всички жителите и гости на Пловдив на празника.", "date": "2018.11.10", "title": "Пловдив: Хайдушки празник ще се проведе в Район „Северен”"}
{"url": "http://www.focus-news.net/news/2018/11/10/2588638/sofiya-100-godini-ot-osveshtavaneto-na-stolichniya-hram-sv-vmchk-georgi-pobedonosets-shte-bade-otbelyazana-v-nedelya.html", "text": "Тази неделя ще бъде частван 100-годишен юбилей от освещаването на известния софийски храм \"Св. вмчк Георги Победоносец\", бул. \"Патриарх Евтимий\" 90, предаде репортер на  Агенция \"Фокус\" . С благословението на  Негово светейшество Българския патриарх и Софийски митрополит Неофит, празникът ще бъде отбелязан с Божествена св. Литургия, която ще започне в 9.30 часа. Днес вечерта в храма ще бъде отслужена Велика вечерня, която ще бъде оглавена от Негово преосвещенство Тивериополски епископ Тихон - викарий на патриарха. Начаро: 18.00 часа.  \r\nНикола ПЕТКОВ", "date": "2018.11.10", "title": "София: 100 години от освещаването на столичния храм \"Св. вмчк Георги Победоносец\" ще бъде отбелязана в неделя"}
{"url": "http://www.focus-news.net/news/2018/11/10/2588636/ria-novosti-v-gartsiya-e-stanalo-tezhko-ptp-s-uchastieto-na-mikrobus-palen-s-bezhantsi-edin-chovek-e-zaginal-a-20-sa-raneni.html", "text": "В Гърция е станало тежко ПТП с участието на микробус, пълен с бежанци – един човек е загинал, а 20 са ранени, съобщава солунското електронно издание  Thestival.gr , цитирано от  РИА Новости . \r\nИнцидентът е станал в 20.30 часа местно време (съвпада с българското време) на изхода от Солун при Враснон. Сблъскали са се микробус,пълен с бежанци и товарен автомобил. \r\n\"Съобщава се, че инцидентът е станал по време на полицейско преследване\", - пише изданието. \r\nВ резултат на произшествието един човек е загинал, а 20 са ранени, от които пет деца. Едно от тях е получило черепно-мозъчна травма. На място са пристигнали 12 линейки.  Всички пострадали са транспортирани до болници в Солун.  Юлиян Марков", "date": "2018.11.10", "title": "РИА Новости: В Гърция е станало тежко ПТП с участието на микробус, пълен с бежанци – един човек е загинал, а 20 са ранени"}
{"url": "http://www.focus-news.net/news/2018/11/10/2588640/stara-zagora-mladezhi-ot-oblastta-organizirat-kampaniya-za-bezopasno-shofirane-i-parkirane.html", "text": "Малко преди отбелязването на Световния ден на възпоменание за жертвите на пътни произшествия и в отговор на черната статистика на войната по пътищата, членовете на  Младежки общински съвет за тринадесета поредна година ще проведат своята кампания „Мисли за мен, когато шофираш – 13 ”. Това съобщиха от пресцентъра на общината  Стара Загора . Тази година тя ще бъде съчетана и с другата им кампания „Мисли за мен, когато паркираш”. „Целта на кампаниите е да покажем на шофьорите, че ни се живее, че все още има хора, на които им пука, че правилата и законите са, за да се спазват“, обясниха младежите. От 10.00 до 16.30 часа на три бензиностанции от местен бизнес, близо 20 доброволци от Младежки общински съвет ще се включат в инициативата. Младите хора за пореден път ще се опитат да провокират съпричастност към кампанията и толерантност у водачите на моторни превозни средства. Единственото, което трябва да направят шофьорите е да подпишат символична декларация, като по този начин обещават, че през следващата година ще спазват Закона за движение по пътищата, ще бъдат толерантни на пътя и ще спасят поне 1000 човешки живота. Разбира се, това деклариране е изцяло на морален принцип. Подписалите се получават нагръден знак, флайери и стикери с мотото на кампаниите. Акцията е традиционна и набира все повече сила. Това доказва, че има все повече и повече съвестни водачи в града. За първи път тази кампания бе проведена през 2006 г. Оттогава повече от 7500 шофьори са подкрепили каузата.", "date": "2018.11.10", "title": "Стара Загора: Младежи от областта организират кампания за безопасно шофиране и паркиране"}
{"url": "http://www.focus-news.net/news/2018/11/10/2588624/predsedatelyat-na-pg-na-gerb-tsvetan-tsvetanov-shte-otkrie-konferentsiyata-proektsii-na-komunisticheskiya-totalitarizam-v-balgariya-v-perioda-1944-1989-g.html", "text": "Председателят на ПГ на ГЕРБ и зам.-председател на партията Цветан Цветанов ще открие в 10.00 часа научната конференция „Проекции на комунистическия тоталитаризъм в България в периода 1944-1989 г.“. Това съобщиха от пресцентъра на  ПП ГЕРБ . Форумът се организира от Сдружение „Граждани за европейско развитие на България“ и ще се проведе в зала „Триадица“ на Гранд хотел София. \r\nГост-лектори на научната конференция ще бъдат политологът Антон Тодоров, директорът на Института за исторически изследвания при БАН доц. Даниел Вачков, политологът и депутат от ГЕРБ Тома Биков, Борис Михайлов от Комисията по досиетата, политологът от ВТУ проф. Тодор Галунов, Георги Харизанов от Института за дясна политика, юристът Димитър Стоянов, преподавателят в Академията на МВР и ЮЗУ проф. Веселин Вучков, математикът проф. Михаил Константинов, директорът на ДА - Архиви доц. Михаил Груев, историкът и журналист д-р Горан Благоев, историците проф. Владимир Мигев, Александър Владимиров, Георги Михайлов, Борислав Дичев и Виолета Радева, както и авторът на книгата „Концлагерът „Белене“ 1949-1987. Островът, който уби свободния човек“ Борислав Скочев.", "date": "2018.11.10", "title": "Председателят на ПГ на ГЕРБ Цветан Цветанов ще открие конференцията „Проекции на комунистическия  тоталитаризъм в България в периода 1944-1989 г.“"}
{"url": "http://www.focus-news.net/news/2018/11/10/2588639/kyustendil-negovo-preosveshtenstvo-belogradchishki-episkop-polikarp-shte-oglavi-arhiereyska-sveta-liturgiya-v-hram-sveti-mina.html", "text": "Негово преосвещенство Белоградчишки епископ Поликарп ще оглави архиерейска света Литургия в храм „Свети Мина”. Това съобщи за  Радио „Фокус” – Кюстендил  отец Генади Генадиев, архиерейски наместник на Кюстендилска духовна околия. Началото на литургията е в 9.00 часа. С благословението на Негово светейшество Българския патриарх и Софийски митрополит Нeофит, архиерейска света Литургия в храма ще бъде оглавена от Негово преосвещенство Белоградчишки епископ Поликарп – викарий на Софийския митрополит. \r\nВенцеслав ИЛЧEВ", "date": "2018.11.10", "title": "Кюстендил: Негово преосвещенство Белоградчишки епископ Поликарп ще оглави архиерейска света Литургия в храм „Свети Мина”"}
{"url": "http://www.focus-news.net/news/2018/11/10/2588642/", "text": "Най-новият и модерен плувен комплекс в България - Парк „Арена ОЗК“ в ж. к. „Славейков“ ще стане арена на международно състезание по плуване от най-висок ранг - „Burgas Swimming open`2018“ на 10 и 11 ноември. Това съобщиха от пресцентъра на  Община Бургас . Басейнът е с олимпийски размери и отговаря на изискванията на Международната федерация по плувни спортове и на Европейската плувна лига. \r\nЗаради първото издание на супер турнира в Бургас ще пристигнат над 600 плувци и звезди на плувните спортове от страната и чужбина. Състезателите ще бъдат разпределени в четири възрастови групи - А (2008-2009); В (2007); C (2006) и D (2004-2005). Всеки от тях ще има право да участва в 4 индивидуални дисциплини и щафети. Няма ограничение за брой състезатели от клуб в една дисциплина, както и брой на състезателите в отбора. \r\nОфициалният старт на Burgas Swimming open 2018 ще бъде даден точно в 16.30 часа на 10 ноември с уникална програма. В нея, освен големите имена на плувните спортове у нас, акустиката на спортното съоръжение ще изпробва с гласа си една от най-популярните млади български изпълнителки - талантливата и чаровна певица Михаела Маринова. \r\nВодещ на събитието ще бъде коментаторът за „Евроспорт“, динамото в плувните спортове, състезател и треньор по скокове във вода - Георги Чобанов. Той е международно признат и е първият от 21 години насам наш съдия на Европейското първенство по плуване в Лондон. \r\nГлавен съдия на турнира ще бъде Велислав Цеков, който е и председател на Републиканската съдийска колегия по плуване. Вили Цеков е и председател на Професионалното сдружение на специалистите по водно спасяване към БЧК-Варна, университетски преподавател, активен участник в процесите на подготовка на големи плувни турнири и маратони. Назначаването на Велислав Цеков като главен съдия на Burgas Swimming open е още едно доказателство за тежестта на турнира в календара на плувните спортове за 2018-та г. \r\nОсвен това за първи път в историята на българското плуване ще бъдат заснети подводни кадри и видеа на състезателите по време на надпреварата. \r\nОрганизатори на Burgas Swimming open 2018 са СК \"Акулите\", Унибетони, със специалното съдействие на Българска Федерация Плувни Спортове и Община Бургас.", "date": "2018.11.10", "title": "Бургас: Над 600 топ плувци от страната и чужбина ще мерят сили в парк „Арена ОЗК“ на 10 и 11 ноември"}
{"url": "http://www.focus-news.net/news/2018/11/10/2588641/blagoevgrad-trafikat-v-oblastta-e-normalno-natovaren.html", "text": "Трафикът в Благоевградска област е нормално натоварен. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ не са регистрирани тежки пътни инциденти, не е имало сигнали за паднали камъни, които да са затруднявали трафика по републиканската пътна мрежа и няма въведени ограничения, поради ремонтни дейности в областта. Повишена опасност от падащи камъни има в Кресненското дефиле и в района на Предел. Пътните настилки са сухи, на места е възможно да има намалена видимост поради мъгла. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост, да спазват дистанция и да шофират спрямо правилата за движение. \r\nДенис НИКИФОРОВ", "date": "2018.11.10", "title": "Благоевград: Трафикът в областта е нормално натоварен"}
{"url": "http://www.focus-news.net/news/2018/11/10/2588633/varna-avtoshestvie-i-protest-sreshtu-visokite-tseni-na-gorivata-shte-se-provedat-v-grada.html", "text": "Автошествие и протест срещу високите цени на горивата ще се проведат във Варна. Това съобщи за  Радио „Фокус“ – Варна  Николай Неделчев, един от организаторите на протеста. Събитието е организирано в социалните мрежи, сборният пункт на автомобилите е в 13.00 часа на паркинга на търговския обект на ул. „Атанас Москов“ 2, като в 13.30 часа шествието ще потегли към сградата на Община Варна. Автошествието ще премине по булевардите „Владислав Варненчик“ и „Мария Луиза“, допълни Николай Неделчев. Пред сградата на Общината в 14.30 часа ще започне протестен митинг, а шествието на автомобилите ще продължи по булевардите в града.  \r\nНиколай Неделчев посочи, че протестът е срещу високите цени на горивата, но и в подкрепа на майките на деца с увреждания, които протестират в София с искане за оставката на Валери Симеонов. Жителите на Варна не са съгласни още с по-високите данъци и въвеждането на тол таксите. \r\nПротест ще има и в неделя, като подобни акции се организират във всички областни градове в страната от 11.00 часа. Тази неделя акцията ще бъде насочена и срещу драстичното поскъпване на застраховката „Гражданска отговорност“. \r\nМарияна ВАЛЕНТИНОВА", "date": "2018.11.10", "title": "Варна: Автошествие и протест срещу високите цени на горивата ще се проведат в града"}
{"url": "http://www.focus-news.net/news/2018/11/10/2588643/blagoevgrad-petrich-e-domakin-na-mezhdunarodniya-turnir-po-borba-za-detsa-momcheta-i-momicheta-serafim-barzakov.html", "text": "Петрич е домакин на Международния турнир по борба за деца, момчета и момичета „Серафим Бързаков”. Тази година е неговото осмо издание. Това съобщиха от пресцентъра на  Община Петрич . Над 200 са участниците в турнира и тази година, сред тях клубове от България, Молдова, Украйна, Турция, Румъния, Гърция, Македония. От българските клубове в зала „Арена Петрич” ще играят състезатели от школите на: Петрич, Бургас, Стара Загора, Димитровград, ЦСКА, Левски, Гоце Делчев, Благоевград, Сандански, Пловдив, Добрич, Велико Търново, Раковски.  \r\nОт 08.30 часа започват борбите в зала „Арена Петрич”, входът е свободен за всички, които обичат този спорт. Сред официалните гости се очаква да бъде елитът в борбата на България: Александър Томов - носител на три олимпийски медала, петкратен световен шампион, петкратен европейски шампион, двукратен европейски вицешампион; президентът на Българска федерация по борба Христо Маринов; Валентин Йорданов - седемкратен европейски и седемкратен световен шампион, олимпийски шампион; Армен Назарян – олимпийски шампион от Сидни, тикратен световен шампион  и шесткратен европейски шампион;  Живко Вангелов – вицеолимпийски шампион на Летните олимпийски игри в Сеул , двукратен европейски шампион и двукратен световен шампион в борба класически стил и други. Международният турнир по борба за деца, момчета и момичета „Серафим Бързаков” ще бъде открит от кмета на Петрич Димитър Бръчков.", "date": "2018.11.10", "title": "Благоевград: Петрич е домакин на Международния турнир по борба за деца, момчета и момичета „Серафим Бързаков”"}
{"url": "http://www.focus-news.net/news/2018/11/10/2588644/plovdiv-politseyski-sluzhiteli-shte-otbelezhat-arhangelovden-s-atraktivna-demonstratsiya.html", "text": "От 11.00 часа, на паркинга пред спортна зала „Чайка“ на бул. „Копривщица“ в Пловдив жителите и гостите на града ще имат възможност да се запознаят с уменията на служители от сектор „Специализирани полицейски сили“ към областната дирекция на МВР. Това съобщиха за  Радио „Фокус“-Пловдив  от ОДМВР-Пловдив. Атрактивната демонстрация е своеобразно отбелязване на  професионалния празник на българската полиция – 8 ноември (Архангел Михаил). Ще бъдат представени ползваните от служителите специализирани моторни превозни средства, оръжие и оборудване, различни техники за неутрализиране на нарушители на обществения ред, полицейска лична защита. Специално място е отредено на полицейските кучета, които със своите водачи ще покажат способности за откриване на предмети, преследване и задържане на опасни лица. \r\nНакрая най-малките посетители ще могат да разгледат отблизо и да се качат на полицейски микробус или мотор и да изпробват предпазни щит и шлем.", "date": "2018.11.10", "title": "Пловдив: Полицейски служители ще отбележат Архангеловден с атрактивна демонстрация"}
{"url": "http://www.focus-news.net/news/2018/11/10/2588645/kyustendil-spetsialisti-ot-stolichnata-speshna-universitetska-bolnitsa-pirogov-shte-preglezhdat-detsa-v-grada.html", "text": "Специалисти от столичната спешна университетска болница \"Пирогов\" ще преглеждат деца в град Кюстендил. Профилактичните прегледи ще бъдат извършени в рамките на кампанията Национална програма \"Детско здраве - Пирогов\". Това съобщиха от пресцентъра на  Община Кюстендил . Едни от най-добрите детски специалисти по УНГ, травматология, хирургия, урология, неврохирургия, кардиология и офталмология ще извършат профилактичните прегледи в сградата на МБАЛ \"Д-р Никола Василиев\". Прегледите ще се проведат в часовия интервал 09.00 и 15.00 часа в сградата на МБАЛ \"Д-р Никола Василиев\", ет. 2, приемно-консултативните кабинети. \r\nРодителите на деца с придружаващи заболявания, е желателно да носят за прегледа всякакъв вид медицинска документация, с която разполагат.  \r\nКампанията се провежда вече пет години. В рамките й пироговските лекари прегледаха над 5000 деца от България. От тази година кампанията се провежда под патронажа на Комисията по здравеопазване към Народното събрание на Република България. Желаещите да се възползват от възможността е необходимо предварително да се запишат на телефон: 0882 82 63 17 - Козничка.", "date": "2018.11.10", "title": "Кюстендил: Специалисти от столичната спешна университетска болница \"Пирогов\" ще преглеждат деца в града"}
{"url": "http://www.focus-news.net/news/2018/11/10/2588646/sport-otmeniha-demonstrativniya-mach-mezhdu-dzhokovich-i-nadal.html", "text": "Демонстративният мач между първите двама в световната ранглиста Новак Джокович и Рафаел Надал пропадна. Двамата трябваше да играят в Саудитска Арабия на 22 декември, но срещата пропада заради контузията на испанеца, който се отказа от участие във Финалния турнир на Асоциацията на тенис професионалистите в Лондон заради мускулна травма, а след това претърпя операция на глезена.", "date": "2018.11.10", "title": "Спорт: Отмениха демонстративния мач между Джокович и Надал"}
{"url": "http://www.focus-news.net/news/2018/11/10/2588647/plovdiv-dobrovoltsi-shte-markirat-tri-turisticheski-pateki-okolo-vrah-sini-vrah-kray-asenovgrad.html", "text": "Доброволци ще маркират три туристически пътеки около връх Сини връх край Асеновград. Това каза за  Радио „Фокус“ – Пловдив  Ивайло Мирчев, експерт от ОП „Туризъм“ в Асеновград. Кампанията ще започне още от 08.00 часа сутринта, като сборният пункт е на изхода на града, в посока Кърджали. „Събираме доброволци за оформяне на три лъча за маркиране около връх Сини връх и ловна хижа „Аква тепе“. Бихме се радвали всички, които имат интерес, да посетят страницата или групата в социалните мрежи, както и сайта на сдружение „Устремени“, където ще открият подробна информация за инициативата, също форма за записване на доброволците“, посочи Ивайло Мирчев. Той добави, че ОП „Туризъм“ ще осигури всички необходими материали за маркирането на туристическите пътеки, в това число четки, бои, разредители, ръкавици, информационни табели и други. „Въпросът е само да има хора с желание да се включат в тази така благородна акция. Призовават всички желаещи да заповядат на изхода на Асеновград, в посока Кърджали, за да се отправим към красиви кътчета и да маркираме тези три чудесни туристически пътеки“, каза още Ивайло Мирчев. \r\nТони МИХАЙЛОВ", "date": "2018.11.10", "title": "Пловдив: Доброволци ще маркират три туристически пътеки около връх Сини връх край Асеновград"}
{"url": "http://www.focus-news.net/news/2018/11/10/2588648/veliko-tarnovo-chetvarti-festival-na-detskoto-i-mladezhko-izpalnitelsko-izkustvo-se-organizira-v-pavlikenskoto-selo-patresh.html", "text": "Четвърти Фестивал на детското и младежко изпълнителско изкуство ще се проведе в павликенското село Патреш. Това съобщи за  Радио „Фокус“ – Велико Търново  кметът на населеното място Валентин Вълев. Той е озаглавен „Нашите деца хубави“ и в него ще се включат деца от цялата павликенска община. Участниците са на възраст от 3-4 годишни до 12-13 годишни. „Искаме да покажем красотата на българския фолклор, и таланта на нашите прекрасни деца“, отбеляза кметът. \r\nПразникът ще се проведе на 10 ноември в Народно читалище \"Просвета-1898\", което наскоро отбеляза 120 години от своето създаване. \r\nПроявата се провежда под патронажа на кмета на населеното място Валентин Вълев.  \r\nМария НЕДЕВА", "date": "2018.11.10", "title": "Велико Търново: Четвърти Фестивал на детското и младежко изпълнителско изкуство се организира в павликенското село Патреш"}
{"url": "http://www.focus-news.net/news/2018/11/10/2588649/sliven-daritelski-tsentar-shte-bade-razkrit-kam-katedralniya-hram-sveti-dimitar.html", "text": "Дарителски център ще бъде разкрит към катедралния храм „Свети Димитър“ в Сливен. Това съобщи пред  Радио „Фокус“ – Сливен  отец Евгени Янакиев, протосингел на Сливенската митрополия. В центъра ще се събират дрехи и домакинска техника, с която да се подпомогнат нуждаещите се. Изискването е дрехите да са чисти и запазени, това се отнася и за предметите от бита и електроуредите. \r\nВ началото Центърът ще работи два пъти в седмица, а на по-късен етап – всеки ден. В него ще бъде поставена и каса за събиране на средства  към катедралния храм. Те ще са предназначени за хора, имащи нужда от лечение . \r\nЦентърът цели и да развие и културата на дарителство на православните християни в града, допълни отец Евгени. \r\nОфициално центърът ще бъде от 12.00 часа на ул.“Гаговец“ 1 в квартал „Ново село“. \r\nЛюдмила ЙОРГОВА", "date": "2018.11.10", "title": "Сливен: Дарителски център ще бъде разкрит към катедралния храм „Свети Димитър“"}
{"url": "http://www.focus-news.net/news/2018/11/10/2588650/burgas-obuchenie-po-debati-predshestva-natsionalnoto-sastezanie-vay-oupan-koito-shte-se-provedat-prez-noemvri.html", "text": "Първата среща на клуба по дебати на град Бургас ще се проведе на 10 и 11 ноември 2018 г. в ОУ \"А.Г. Коджакафалията\". Това съобщиха от пресцентъра на  Община Бургас . През тези два дни ще бъде проведено обучение за начинаещи дебатьори и треньори от Асоциация дебати България. Там участниците ще научат основите на един пълноценен дебат, как да изграждат пълнозначна аргументация и ще се запознаят с много други умни и активни младежи. \r\nВсички, желаещи да се включат, могат да го направят, като попълнят задължителната регистрация, следвайки линка в събитието за обучението на фейсбук страницата \"Клуб Дебати Бургас\" - https://www.facebook.com/debateclubburgas/. Там можете да намерите и пълната програма на събитието, както и информация за Второто издание на националното състезание по дебати в Бургас - Въй Оупън 2018, което ще се проведе на 23, 24 и 25 ноември 2018 г. \r\nАсоциация дебати България е неправителствена организация, която организира състезания и обучения по дебати в страната, подкрепяйки клубовете на местно ниво. Нейната цел е възможно най-много млади хора да се докоснат до дебатирането като академична дисциплина, която развива различни умения - говорене пред публика, целенасочено аргументиране, критично мислене и ясна гражданска позиция. \r\nКлубът по дебати на град Бургас е ученическа инициатива, осъществена с подкрепата на Община Бургас, инициативата \"Бургас харесва младите\" и Асоциация Дебати България.", "date": "2018.11.10", "title": "Бургас: Обучение по дебати предшества националното състезание „Въй Оупън“, които ще се проведат през ноември"}
{"url": "http://www.focus-news.net/news/2018/11/10/2588623/kathimerini-gartsiya-ochakva-razyasneniya-ot-albaniya-vav-vrazka-sas-zabranata-nalozhena-na-52-gartsi-da-vlizat-v-stranata.html", "text": "Гърция очаква разяснения от Албания във връзка със забраната наложена на 52 гърци да влизат в страната, пише гръцкото електронно издание  Kathimerini \r\nГърция призова Албания да се въздържa от действия, които подхранват напрежението в двустранните отношения, след като Министерството на външните работи в Тирана е обявило  52-ма гръцки граждани за „персона нон грата“ и им е забранило да влизат в балканската страна. \r\n52-мата бяха сред стотиците, които присъстваха на погребението в четвъртък на етническия грък, който беше убит от  албанската полиция миналия месец. \r\n\"В този чувствителен момент очакваме Албания да се въздържа от изявления и действия, които затрудняват нашите отношения\", заяви гръцкото външно министерство в изявление, като добави, че очаква албанските власти да изяснят причините за своето решение. \r\n\"Ние оставаме посветени на изграждането на връзки на доверие; но очакваме същото от нашите съседи \", заявиха от Министерството. \r\nПо-рано в петък албанското външно министерство заяви, че 52-мата, които не са били идентифицирани по име, са участвали в \"екстремистки събития\" срещу Албания и са направили публични изявления, оспорващи конституцията на страната, националната сигурност и обществения ред.  Юлиян Марков", "date": "2018.11.10", "title": "Kathimerini: Гърция очаква разяснения от Албания във връзка със забраната наложена на 52 гърци да влизат в страната"}
{"url": "http://www.focus-news.net/news/2018/11/10/2588652/blagoevgrad-v-grada-shte-se-provede-folklorna-tantsova-panorama.html", "text": "Общината ще бъде домакин на Фолклорна танцова панорама 2018 година. Това съобщиха от пресцентъра на  Община Благоевград . От 19.00 часа в Спортна зала „Скаптопара“ танцови състави от цяла България ще представят българския фолклор пред жителите и гостите на Благоевград. Участие в панорамата ще вземат емблемата на пиринския край Ансамбъл „Пирин“, Пирински танцов ансамбъл „Вихрен“, Фолклорен ансамбъл „Веселие“ - Симитли,  Фолклорен ансамбъл „Актавис“ и Танцов състав „Зора“ от град Дупница. Според регламента участниците ще бъдат разпределени в 3 до 5 групи, с програма от 12 до 15 сценични танца от различните фолклорни области на страната.  \r\nИнициативата е на Фондация „Българско танцово изкуство“ и има за цел да събере на една сцена професионалните и най-добрите фолклорни състави на България, както и да подпомогне  участниците морално и материално.    \r\nСлед всеки концерт ръководителите теглят жребий и три от участващите групи получават парични награди за участие, а другите получават право на участие в годишните дарения, които ще бъдат раздадени на 19 януари 2019 година, на заключителен концерт в Зала 11 на НДК.  Тогава ще бъдат връчени и Годишните награди на фондация Българско танцово изкуство. Наградите за непрофесионални групи са за цялостно представяне, а за професионални – за хореография на сценичен танц. Класацията на Фондация „Българско танцово изкуство“ е най-мащабната и обхваща участници от цялата страна.", "date": "2018.11.10", "title": "Благоевград: В града ще се проведе Фолклорна танцова панорама"}
{"url": "http://www.focus-news.net/news/2018/11/10/2588654/plovdiv-zabraneno-e-dvizhenieto-na-kamioni-po-visoki-ot-4-metra-prez-tunelite-po-patya-asenovgrad-narechenski-bani.html", "text": "Трафикът на територията на Пловдивска област се осъществява с нормална интензивност и без затруднения. Това съобщиха за  Радио „Фокус“ – Пловдив  от Областното пътно управление. Натоварено движение се отчита по пловдивския участък на АМ „Тракия“. Пътните настилки на територията на областта са предимно сухи и нормално проходими. До 30 ноември движението по пътя Югово - Лъки ще се осъществява в една лента поради пропадане на част от пътното платно. Преминаването се регулира с пътни знаци. Все още е ограничено движението на камиони с обща маса над 12 тона по пътя Поповица - Болярци. Остава забранено движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Асеновград - Смолян. \r\nТрафикът на територията на град Пловдив също се извършва нормално и без затруднения. Засилено автомобилно движение се наблюдава в централната градска част, както и по входно изходните артерии. Пътните настилки на територията на града са сухи и нормално проходими. Част от бул. „Копривщица“ в Пловдив се затваря за движение за провеждане на събитие по случай празника на МВР. Ограничението ще е валидно в участъка между кръстовищата с бул. „Марица-юг“ и ул. „Ясна поляна“, за времето от 10.00 до 12.00 часа. Маршрутът на автобусни линии №17 и 37 от общинската транспортна схема се променя двупосочно. Затворено за движение е източното платно на бул. „Източен“, в участъка между булевардите „Шести септември“ и „Марица-юг“, заради ремонт. Очаква се ремонтните дейности да приключат до 22 ноември. До края на месец ноември ще бъде затворено за движение и западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, заради ремонт. \r\nТони МИХАЙЛОВ", "date": "2018.11.10", "title": "Пловдив: Забранено е движението на камиони по-високи от 4 метра през тунелите по пътя Асеновград - Нареченски бани"}
{"url": "http://www.focus-news.net/news/2018/11/10/2588627/sds-izrazyavame-vazmushtenieto-si-ot-tova-che-sluzhitelite-na-agentsiyata-po-vpisvaniyata-sa-poluchili-bonusi-v-razmer-na-600-000-700-000-lv-prez-mesetsite-yuli-avgust-i-septemvri.html", "text": "Съюзът на демократичните сили изразява възмущението си от информацията, че служителите на Агенцията по вписванията са получили бонуси в размер на 600 000-700 000 лв., като \"допълнителни възнаграждения за постигнати резултати\" през месеците юли, август и септември. Това се посочва в  позиция  на СДС във връзка с изплатени бонуси на служители в Агенцията по вписванията, раздавани в периода, през който Търговския регистър не е работил. \r\n„Скандализирани сме от факта, че бонуси са получени и за периода на срива на Търговския регистър, довел до 18 дневен хаос в икономиката на България  - една от многобройните кризи, белязали настоящото управление през последните месеци“, заявяват от СДС. \r\n„Чиновническата арогантност, демонстрирана с тези допълнителни възнаграждения, както и недобре обмислените предложения за „бонус-малус“ в автомобилното застраховане, ни карат да смятаме, че това е новият модел на управление по старата максима за „моркова и тоягата“. Но и в случая с Агенцията по вписвания, и в предложената за обсъждане системата „бонус-малус“, тоягата винаги е за гражданите, а морковът остава за институциите и чиновниците“, пишат от партията. \r\nСпоред СДС аргументът, че допълнителните възнагражденията не са незаконни, не дава отговор на въпроса - морални ли са в конкретния случай. \r\n„Обръщаме се към българското правителство с настоятелно искане да осъзнае, че в обществото ни има остра липса на справедливост, че търпението на гражданите вече е изчерпано, че не искат да бъдат управлявани по този начин, че малките камъчета често обръщат колата по-бързо от големите препятствия“, допълва СДС. \r\n„Ако управленският потенциал е изчерпан, ако няма политическа воля за изкореняване на тези практики и експерти, които да предлагат работещи и адекватни решения, е възможно скоро да се стигне до нова, много сериозна управленска криза и до предсрочни избори“, се посочва още в позицията на партията.", "date": "2018.11.10", "title": "СДС: Изразяваме възмущението си от това, че служителите на Агенцията по вписванията са получили бонуси в размер на 600 000-700 000 лв. през месеците юли, август и септември"}
{"url": "http://www.focus-news.net/news/2018/11/10/2588655/pazardzhik-povishena-e-opasnostta-ot-padashti-kamani-v-planinskata-chast-na-oblastta.html", "text": "Нормално се осъществява трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Въведени са ограничения заради ремонти по някои третокласни пътища. Движението по пътя  от село Оборище  до град Панагюрище от 49+000 до 51 км се осъществява в едната лента чрез поетапно затваряне на лява и дясна ленти за движение поради частични ремонтни дейности. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Ремонт се извършва и по третокласния път село Блатница – Стрелча от 25 до 38 км, движението се осъществява в една лента чрез поетапно затваряне на лява и дясна ленти за движение. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.11.10", "title": "Пазарджик: Повишена е опасността от падащи камъни в планинската част на областта"}
{"url": "http://www.focus-news.net/news/2018/11/10/2588651/tass-yaponiya-iska-da-postigne-sporazumenie-s-rusiya-za-kurilskite-ostrovi-prez-2019-godina.html", "text": "Правителството на Япония планира да ускори хода на преговорите с Русия по териториалния въпрос и разчита през следващата година да подпише рамков договор за Курилските острови, съобщи в събота вестник The Mainichi, позовавайки се на правителствени източници, предава  ТАСС . \r\nСпоред информацията на изданието, премиерът на Япония Синдзо Абе в хода на очакващата се следващата седмица среща с руския президент Владимир Путин в Сингапур по време на Източноазиатската среща на върха има намерение да направи съответстващото предложение по преговорния процес. Отбелязва се, че японската страна иска да потвърди Съвместната декларация на СССР и Япония от 1956 година, в която Москва изрази готовност в качеството на жест на добра воля след сключването на мирния договор да предаде на Япония остров Шикотан и редица малки необитаеми островчета, които в Япония се наричат Хабомаи. \r\nСлед това Токио планира да продължи преговорите с Москва с цел разрешаване на териториалната принадлежност на два други малки острова от Курилската верига – Итуруп и Кунашир. Също така Япония разчита да сключи рамков договор с Русия по териториалния проблем през 2019 година, тъй като през юни Путин може да отиде в страната по време на срещата на Г-20. \r\nТАСС припомня, че през септември, в хода на дискусиите по време на Източния икономически форум във Владивосток, Путин предложи на Япония да подпише мирен договор до края на годината без предварителни условия.  \r\nПревод и редакция:", "date": "2018.11.10", "title": "ТАСС: Япония иска да постигне споразумение с Русия за Курилските острови през 2019 година"}
{"url": "http://www.focus-news.net/news/2018/11/10/2588658/veliko-tarnovo-shofyorite-tryabva-da-karat-s-povisheno-vnimanie-po-patya-sevlievo-veliko-tarnovo-ot-km-101-do-km-172-poradi-polagane-na-horizontalna-markirovka.html", "text": "Шофьорите трябва да карат с повишено внимание по пътя Севлиево – Велико Търново от км 101+550 до км 172+900 поради полагане на хоризонтална маркировка. Мястото е сигнализирано с пътни знаци. Дейностите трябва да приключат до края на днешния ден, съобщиха за  Радио „Фокус“ – Велико Търново  от Областно пътно управление. В друг участък от пътя – от км 101+550 до км 125+000, се извършва изсичане на храсти и там водачите трябва да са внимателни. Тези дейности ще продължат до края на ноември. Условията за пътуване в областта са нормални. Времето е слънчево, настилките са сухи. Мъгла има покрай по-големите вони басейни и в котловините. Видимостта ще се подобри до обяд. Движението по главните и второстепенни пътища в областта е спокойно. Ограничен е трафикът в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 30 ноември. Проходът на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите да карат внимателно. \r\nЛуиза ТРАНЧЕВА", "date": "2018.11.10", "title": "Велико Търново: Шофьорите трябва да карат с повишено внимание по пътя Севлиево – Велико Търново от км 101 до км 172 поради полагане на хоризонтална маркировка"}
{"url": "http://www.focus-news.net/news/2018/11/10/2588657/burgas-dvizhenieto-tryabva-da-se-izvarshva-s-povisheno-vnimanie-po-pat-i-6-ot-km-446-do-km-447-v-rayona-na-karnobat-poradi-remontni-deynosti.html", "text": "Нормално се осъществява трафикът в областта. Това съобщиха за  Радио „Фокус“ – Бургас  от Областно пътно управление – Бургас. Няма затворени пътища и проходи, видмостта е добра. Движението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срокът е до 30 ноември 2018 г. \r\nДвижението се извършва поетапно в една лента и с повишено внимание по път I-6 в участъка Карнобат – Соколово от км 451+000 до км 454+000 поради частични ремонтни дейности на асфалтовата настилка. Организацията на движение е сигнализирана с пътни знаци. Срокът е до 30 ноември 2018 г. \r\nДвижението трябва да се осъществява с повишено внимание по път I-6 от км 477+000 до км 480+000 в участъка Съдиево - Миролюбово поради извършване на ремонтни дейности по асфалтовата настилка (машинен кърпеж). Организацията на движение е сигнализирана с пътни знаци. Срокът е до 12 ноември 2018 г. \r\nДеница ДИМИТРОВА", "date": "2018.11.10", "title": "Бургас: Движението трябва да се извършва с повишено внимание по път I-6 от км 446 до км 447 в района на Карнобат поради ремонтни дейности"}
{"url": "http://www.focus-news.net/news/2018/11/10/2588653/predsedatelyat-na-ns-tsveta-karayancheva-prez-tezi-slozhni-i-burni-godini-grazhdanskoto-obshtestvo-uspya-da-ostane-budno-i-gnevno-i-na-strazh.html", "text": "Преди 29 години на днешната дата започна един дворцов преврат. Част от върхушката на комунистическата партия се изправи срещу друга част. Победителите във вътрешно партийния преврат светкавично задействаха предварителната си стратегия. Това написа в профила си в социалната мрежа  „Фейсбук“  председателят на Народното събрание Цвета Караянчева по повод навършването на 29 години от началото на демократичните промени в България.  \r\n„Куфарчета с милионно съдържание минаха в правилните ръце; бяха пуснати в действие полу-криминални отряди, които скоро станаха чисто криминални; машината за унищожение на документи на ДС заработи на пълни обороти; един мораториум върху външния дълг постави държавата в риск да се превърне в парий пред световната общественост; заложени бяха капаните на нечовешките зими на Луканов и Виденов, когато един човешки живот се измерваше с това можеш ли да се наредиш на опашка за хляб и мляко в три през нощта и да оцелееш до края на опашката, и можеш ли да оживееш с месечна пенсия, равна на три долара. Докато приближени на партийните велможи ограбваха банки и изтърбушваха предприятия“, пише Караянчева. \r\nПо думите ѝ част от стратезите на тези арогантни, безсрамни, презиращи нормалните хора политики до ден днешен се изявяват по университети и телевизии. „И нямат срам. Никога няма да имат срам. И все пак, планът на комунистическата върхушка някак си не успя да проработи в пълния си „блясък“. Гражданските протести свалиха и Луканов, и Виденов. С помощта на гражданската енергия България влезе в чакалните на ЕС и НАТО. И после с помощта на огромно национално усилие и обединение успя да постигне членство и в двете организации“, допълва председателят на парламента. \r\n„През тези сложни и бурни години гражданското общество успя да остане будно, и гневно, и на страж. Да, имаше и кебапчета по избори, и натиск върху безправни работници, и контролиран вот. А днес отново има грозни и мрачни пророчества за смъртта на българската демокрация и рухването на гражданските свободи“, заявява Караянчева и добавя, че това се случва на фона на неоспорими факти. „На фона на една България, която се утвърждава като регионален лидер на Балканите. На фона на една България, която се утвърждава и е призната за лоялен европейски партньор, чийто глас се чува. На фона на една България, която, според последните икономически прогнози, ще е на пето място по икономически растеж в целия съюз. Сериозно, можели ли сме дори да мечтаем за това преди 30 години?“, пита Караянчева \r\n„Чакайте малко. Ако историята на последните тридесет години ни е научила на нещо, то е, че българският гражданин е натрупал достатъчно опит от срещи с фалшиви пророци. И е научил как да ги наказва“, е написала още Цвета Караянчева.", "date": "2018.11.10", "title": "Председателят на НС Цвета Караянчева: През тези сложни и бурни години гражданското общество успя да остане будно, и гневно, и на страж"}
{"url": "http://www.focus-news.net/news/2018/11/10/2588659/varna-dvizhenieto-po-avtomagistrala-cherno-more-se-osashtestvyava-dvuposochno-v-ednoto-platno-ot-km-0-do-km-8-v-posoka-burgas-poradi-remontni-deynosti.html", "text": "Сухи са пътните настилки на територията на областта, предаде репортер на  Радио „Фокус“ – Варна . Времето е предимно ясно, на места в областта видимостта е намалена поради мъгла. По данни на Агенция „Пътна инфраструктура“ шофьорите трябва да се движат с повишено внимание по автомагистрала „Хемус“ в района на пътен възел „Невша“ от км 375+800 до км 381+500 при пътен възел „Млада Гвардия“ в посока София. Движението в този участък се осъществява в дясно платно двупосочно заради ремонтни дейности на асфалтовата настилка. Затворено е слизането от магистралата към Невша и Белоградец, като моторните превозни средства се пренасочват през село Млада Гвардия. Затворено е и качването в посока София от пътен възел „Невша“, като водачите  се пренасочват по път I-2 Русе – Варна или да се качат на магистралата при Каспичан.  \r\nДвижението по автомагистрала „Черно море“ се осъществява двупосочно в едното платно от км 0+000 до км 8+600 в посока Бургас поради ремонтни дейности. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nМарияна ВАЛЕНТИНОВА", "date": "2018.11.10", "title": "Варна: Движението по автомагистрала „Черно море“ се осъществява двупосочно в едното платно от км 0 до км 8 в посока Бургас поради ремонтни дейности"}
{"url": "http://www.focus-news.net/news/2018/11/10/2588663/veliko-tarnovo-trenirovki-po-sportno-orientirane-shte-se-provedat-v-park-kartala.html", "text": "Тренировки по спортно ориентиране ще се проведат в парк „Картала“ в града. Инициатор на проявата е търновския клуб по ориентиране „Трапезица 1954“, предаде репортер на  Радио „Фокус“ – Велико Търново . Инициативата е подходяща за малки и  големи, за начинаещи и напреднали в дисциплината. Тренировката ще започне в 10.00 часа като са предвидени три маршрута – зелен – за начинаещи, жълт – за хора, които имат представа от спорта и червен – подходящ за състезатели с опит. \r\nОрганизаторите уточниха, че спортното ориентиране е придвижване в непозната местност с карта, включващо търсене на контролни точки, които са предварително поставени. Целта е избирайки най-бързо своя собствен път, всеки състезател да премине през всички предизвикателства и точки, които са поставени на картата. Спортното ориентиране учи на работа в екип, умения за разчитане на карта, за визуализиране на изображение и представянето му в реална среда, както и вземане на бързи решения. \r\nЛуиза ТРАНЧЕВА", "date": "2018.11.10", "title": "Велико Търново: Тренировки по спортно ориентиране ще се проведат в парк „Картала“"}
{"url": "http://www.focus-news.net/news/2018/11/10/2588662/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  . Времето е ясно и слънчево. Температурите се движат от 0 до 5 градуса. Единствено на Пампорово има мъгла и температурите са минус 2 градуса. Лифтовите съоръжения ще работят само на Витоша.  \r\nНяма регистрирани инциденти през изминалото денонощие няма.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2018.11.10", "title": "ПСС: Отлични са условията за туризъм в планините"}
{"url": "http://www.focus-news.net/news/2018/11/10/2588661/pazardzhik-politseyski-patruli-sa-razpolozheni-kray-zatvora-v-grada-i-na-izhoda-za-plovdiv.html", "text": "Полицейски патрули са разположени край затвора в града и на изхода за Пловдив, предаде репортер на  Радио „Фокус“ - Пазарджик .  \r\nОграничено поради ремонт е движението по автомагистрала „Тракия“ в района на 89 км в посока София. Там се извършва ремонт на моста над река Елшишка. Движението се осъществява двупосочно в платното посока Бургас. Срокът за изпълнение на ремонтните дейности е удължен до 26 ноември 2018 г.  \r\nВаня НИКОЛОВА", "date": "2018.11.10", "title": "Пазарджик: Полицейски патрули са разположени край затвора в града и на изхода за Пловдив"}
{"url": "http://www.focus-news.net/news/2018/11/10/2588664/reuters-sasht-i-kitay-pregovaryaha-po-spornite-vaprosi-vashington-poiska-spirane-na-militarizatsiyata-na-yuzhnokitaysko-more.html", "text": "Късно в петък представители на САЩ и Китай са преговаряли по спорните въпроси в двустранните отношения, като емисарите на Вашингтон са призовали за спиране на милитаризацията на Южнокитайско море, което е предизвикало критики от китайската страна за постоянното изпращане на американски военни кораби в близост до островите, за които претендира Пекин, съобщава  Reuters . \r\nПо време на двустранните разговори на високо равнище във Вашингтон между държавния секретар на САЩ Майк Помпео и министъра на отбраната на страната Джеймс Матис и члена на политбюро на Китайската комунистическа партия Йанг Жейчи и военния министър на Китай Вей Фенгче двете страни са озвучили директно много от основните си претенции една спрямо друга, включително по търговския спор, свободата на навигацията в Тихия Океан, самоуправлението на Тайван и репресиите срещу уйгурското мнозинство в Китай. \r\nДвамата представители на Пекин също са използвали възможността да предупредят публично Вашингтон, че търговската война между най-големите икономики на света ще навреди и на двете страни и да призоват за запазване на комуникационните канали. \r\nВъпреки изказаните претенции, отбелязва британската агенция, целта на разговорите изглежда е била да се уточнят детайлите около срещата между президентите на Китай и САЩ Си Дзинпин и Доналд Тръмп на форума на Г-20 в Аржентина през ноември. \r\n„САЩ не провеждат Студена война и не следват политика на сдържане спрямо Китай“, заяви държавният секретар Майк Помпео на пресконференцията след преговорите. \r\nНезависимо, че Вашингтон и Китай са изправени пред трудни предизвикателства, „сътрудничеството продължава по много въпроси“, подчерта още той, като посочи за пример усилията за денуклеаризация на Северна Корея. \r\nЙанг, от своя страна, е подчертал, че Китай не желае конфронтация, но Пекин има правото да строи „необходимите отбранителни съоръжения“ на „собствената си територия“ и е призовал Вашингтон да спре да изпраща военни кораби и самолети в близост до островите. \r\nВ отговор на това Матис е заявил, че САЩ действат в съответствие с международното право, което им гарантира достъп до Южнокитайско море. \r\nВ събота от китайското външно министерство са коментирали, че разговорите са били „откровени, конструктивни и много плодотворни“. \r\nПревод и редакция:", "date": "2018.11.10", "title": "Reuters: САЩ и Китай преговаряха по спорните въпроси, Вашингтон поиска спиране на милитаризацията на Южнокитайско море"}
{"url": "http://www.focus-news.net/news/2018/11/10/2588656/akad-georgi-markov-istorik-tazhnoto-e-che-sled-10-noemvri-1989-g-nadezhdata-na-horata-za-edno-po-dobro-badeshte-ne-se-osashtestvi.html", "text": "Тъжното е, че след 10 ноември 1989 г. надеждата на хората за едно по-добро бъдеще не се осъществи. Това каза в интервю за  Агенция „Фокус“  историкът акад. Георги Марков. „Някои може да се радват, но пък мен ми е тъжно, че в Чикаго живеят 135 хил. млади българи, и че в заводите ни няма вече квалифицирана работна ръка. Има безработица, работа за метачи, но не и квалифицирана работна ръка. И каква икономика можем да развиваме за напред. Изнасяме руди, а на времето правеха електрокари, мотокари и акумулатори и какво ли не. За съжаление, равносметката в икономически план не е положителна“, обясни още той. „Тези, които са богати не свързват бъдещето си с България. Гледат, какво още да задигнат. Това е една тъжна равносметка. Не се намериха последователи на Атанас Буров, да кажат: \"Ние ще градим нова България\". Не само да забогатяваме. Сега разкриват разни олигарси, които ги знаят от началото на Прехода, а сега ги разследват, предизборно“, коментира още акад. Марков. „Тъжното е, че надеждата на хората за едно по-добро бъдеще не се осъществи. Вярно, ние пътуваме свободно по света, но какво от това, когато чета в интернет, че български роби-строители в Германия работят за по 2 евро на час, а техните колеги за 14 евро. За какво става дума?“, попита той.  \r\nСпоред него българският народ е заслужавал нещо по-добро след годините на Прехода. „Едно европейско бъдеще, но не да ровят хората в кофите за боклук. Да не си въобразяват тези от именията, че ще живеят щастливо в България. Не може човек да бъде щастлив сред нещастници. Не е много оптимистично, но има още една година от кръглата годишнина на 10 ноември 1989 г., надявам се да сме живи и здрави и пак да си говорим и да имаме по-големи основания за позитивизъм“, коментира историкът.   \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.11.10", "title": "Акад. Георги Марков, историк: Тъжното е, че след 10 ноември 1989 г. надеждата на хората за едно по-добро бъдеще не се осъществи"}
{"url": "http://www.focus-news.net/news/2018/11/10/2588665/gabrovo-stesnena-e-ednata-lenta-za-dvizhenie-po-patya-gabrovo-selo-stomanetsite-pri-km-7-zaradi-propadnal-uchastak.html", "text": "Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. От там уточниха за  Радио „Фокус“ – Велико Търново , че ремонтните дейности по укрепване на свлачището трябва да приключат до края на октомври. Условията за пътуване в региона са добри. Времето е ясно, а трафикът – спокоен. Настилките са предимно сухи, като в усойните места на места са възможни мокри участъци. Мъгла има в района по-големите водни басейни и котловините. Отворен за движение е проходът Шипка, но остава в сила забраната за товарни автомобили над 12 тона. Други въведени ограничения в областта няма. Ремонтни дейности се извършват по пътя между Севлиево и село Драгановци. Шофьорите трябва да се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението в друга част на път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.11.10", "title": "Габрово: Стеснена е едната лента за движение по пътя Габрово - село Стоманеците при км 7 заради пропаднал участък"}
{"url": "http://www.focus-news.net/news/2018/11/10/2588666/dobrich-dvizhenieto-po-patya-varna-dobrich-ot-km-38-do-km-43-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Продължават ремонтните дейности по част от пътната инфраструктура в област Добрич, предаде репортер на  Радио „Фокус“ – Варна . От Агенция „Пътна инфраструктура“ напомнят на водачите, че от км 38+100 до км 43+515 по направлението движението се осъществява с повишено внимание поради частични ремонтни дейности на асфалтовата настилка. В участъка Каварна – Балчик от км 54+906 до км 55+206 движението трябва да се осъществява с повишено внимание поради ремонтни дейности по асфалтовата настилка, като участъкът е  сигнализиран с пътни знаци. В участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. Продължават ремонтните дейности и по част от околовръстния път на град Добрич. \r\nМарияна ВАЛЕНТИНОВА", "date": "2018.11.10", "title": "Добрич: Движението по пътя Варна – Добрич от км 38 до км 43 трябва да се осъществява с повишено внимание поради ремонтни дейности"}
{"url": "http://www.focus-news.net/news/2018/11/10/2588660/tsvetan-tsvetanov-gerb-prezidentat-rumen-radev-ne-mozhe-da-izleze-ot-syankata-na-bsp.html", "text": "Президентът Румен Радев не може да излезе от сянката на БСП. Той знае, че дължи успеха си на това, че беше подкрепен от БСП. Това каза председателят на ПГ на ГЕРБ и зам.-председател на партията Цветан Цветанов във връзка с обръщението на президента Румен Радев към нацията по повод 10 ноември в предаването „Денят започва с Георги Любенов“ по  БНТ . „Може би в обръщението президентът Румен Радев визира това, което той направи, когато определи служебния кабинет, да се започнат процедури „на тъмно“, коментира той и допълни, че изказването на президента не е нормално за един обединител на нацията. „Демокрацията не е в опасност, тя е в опасност при служебен кабинет. Когато се реализират политики „на тъмно“, когато се управлява еднолично в лицето на президента“, заяви Цветан Цветанов. „Сега имаме парламент, имаме опозиция, парламентарно мнозинство. Имаме стабилно правителство и параметри, които ни отреждат до най-развитите държави в ЕС“, обяви зам.-председателят на ГЕРБ. „Премиерът Бойко Борисов вече е цененият фактор за стабилността в Европа. Това дразни президента Румен Радев“, коментира Цветан Цветанов. „Румен Радев е президентът на БСП. Когато говорим за прозрачност и устои на демокрацията, да припомним коя е най-непрозрачната президентска кампания“, посочи той и обърна внимание, че Румен Радев е единственият президент, който не е идвал в парламента.", "date": "2018.11.10", "title": "Цветан Цветанов, ГЕРБ: Президентът Румен Радев не може да излезе от сянката на БСП"}
{"url": "http://www.focus-news.net/news/2018/11/10/2588667/fokus-makedoniya-nikola-gruevski-ne-se-poyavi-v-zatvora-i-v-sabota-sutrinta.html", "text": "Бившият македонски премиер Никола Груевски не се е появил в затвора и в събота сутринта, за да започне да излежава присъдата си от две години, са заявили неназовани източници пред  македонския „Фокус“ . \r\nВ течение на вчерашния ден той не е бил открит, за да му бъде предадено решението на Наказателния съд, че жалбата му за отлагане на началото на наказанието е отхвърлена. \r\nВеднага щом получи този документ, присъдата влиза в сила и бившият премиер трябва доброволно да се яви в затвора. Ако не го направи, той ще бъде арестуван и отправен в поправителното заведение от органите на реда.  \r\n„Фокус“ отбелязва, че е възможно Груевски да се яви в затвора в събота или неделя без да получил лично решението на съдиите. Ако не го направи, в понеделник решението ще бъде предадено на Наказателния съд, който да му го предаде ако реши да се яви на друго дело, по което е обвиняем. \r\nНикола Груевски беше осъден на две години лишаване от свобода заради закупуването на луксозен мерцедес за 580 хиляди евро с бюджетни средства. \r\nПревод и редакция:", "date": "2018.11.10", "title": "„Фокус“ (Македония): Никола Груевски не се появи в затвора и в събота сутринта"}
{"url": "http://www.focus-news.net/news/2018/11/10/2588670/gabrovo-gazova-butilka-se-e-zapalila-v-kuhnyata-na-zavedenie-v-sevlievo-nyama-postradali.html", "text": "Туристическа газова бутилка се е запалила в кухнята на заведение в Севлиево. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Сигналът за инцидента е подаден в 09.15 часа вчера. Причината за пожара в търговския обект в жк. „Юг\" в Севлиево е техническа неизправност. Огънят не е нанесъл сериозни материални щети, няма и данни за пострадали граждани. Произшествието е ликвидирано от екип на районната пожарна служба в Севлиево . \r\nЛуиза ТРАНЧЕВА", "date": "2018.11.10", "title": "Габрово: Газова бутилка се е запалила в кухнята на заведение в Севлиево, няма пострадали"}
{"url": "http://www.focus-news.net/news/2018/11/10/2588669/mon-predlaga-11-novi-zashtiteni-spetsialnosti-za-sledvashtata-uchebna-godina.html", "text": "Министерството на образованието и науката предлага към утвърдените 29 защитени специалности от професии в списъка за следващата учебна 2019/2020 година да се добавят още 11 нови специалности с фокус върху секторите машиностроене, електроника и автоматика, моторни превозни средства и транспортни услуги. Това съобщиха от пресцентъра на  Министерството . \r\nКъм Списъка със специалности от професии, по които се очаква недостиг от специалисти на пазара на труда, са добавени три търсени специалности – машини и системи с цифрово-програмно управление, промишлена електроника и технология на органичните вещества. С тях броят на специалностите в него става 57. \r\nНовите специалности и в двата списъка са предложени от отрасловите министерства и организациите на работодателите, като са разгледани и приети от междуведомствена комисия. С добавянето им към списъците се създават условия за прецизиране на държавния план-прием и насочването му за организиране и провеждане на качествено професионално образование и обучение на кадри за приоритетни икономически сектори, в които е налице слаб интерес от страна на учащите. Новите специалности създават и възможности за изпълнението на регионални програми и проекти, както и за обучение по специалности в нови или високотехнологични сектори. \r\nДопълнените и актуализирани списъци за учебната 2019/2020 година са предложени за обсъждане на страницата на МОН.", "date": "2018.11.10", "title": "МОН предлага 11 нови защитени специалности за следващата учебна година"}
{"url": "http://www.focus-news.net/news/2018/11/10/2588671/kyustendil-dvizhenieto-se-osashtestvyava-v-edna-lenta-po-tretoklasen-pat-107-rila-pastra-pri-km-11-poradi-remontni-deynosti-na-avariral-vodoprovod.html", "text": "Движението се осъществява в една лента по третокласен път 107 Рила – Пастра при км 11 поради ремонтни дейности на аварирал водопровод. Това съобщиха за  Радио „Фокус“ – Пирин  от Областно пътно управление – Кюстендил. Затворена е лентата за движение в посока село Рила, като движението се осъществява двупосочно в лентата в посока село Пастра. Движението се осъществява в една лента поради извършване на аварийно-възстановителни дейности по обрушване на ската по третокласен път 107 в участъка от км 27+575 до км 27+825. Ограничава се движението за кратки периоди от 10 минути и се регулира със светофарна уредба и при необходимост от сигналисти. Пътните настилки са мокри, на места с намалена видимост. От Областно пътно управление – Кюстендил отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.11.10", "title": "Кюстендил: Движението се осъществява в една лента по третокласен път 107 Рила – Пастра при км 11 поради ремонтни дейности на аварирал водопровод"}
{"url": "http://www.focus-news.net/news/2018/11/10/2588673/varna-den-na-otvoreni-vrati-shte-se-sastoi-v-park-muzey-vladislav-varnenchik-po-povod-574-tata-godishnina-ot-bitkata-pri-varna.html", "text": "С Ден на отворени врати и специална програма Парк-музей „Владислав Варненчик“ отбелязва 574-тата годишнина от битката при Варна. Това съобщиха за  Радио „Фокус“ – Варна  от Парк-музей „Владислав Варненчик“. Честванията ще започнат в 10.30 часа с тържествена церемония с военен ритуал, отслужване на заупокойна молитва в памет на загиналите християнски воини пред мавзолея на Владислав Варненчик и поднасяне на венци и цветя на паметника на Янош Хуняди. От 12.30 часа Сдружение за исторически възстановки „Чигот“ ще пренесе посетителите в отминалата средновековна епоха. Гостите на музея ще могат да разгледат и обогатят знанията си за облеклото и въоръжението от времето на крал Владислав, да изпробват уменията си в стрелбата с лък и да се насладят на демонстративни средновековни двубои. \r\nНа 10 ноември 1444 година на мястото, където днес е разположен Парк-музеят „Владислав Варненчик”, се разиграва известната битка между 20 000 християнска съюзническа европейска армия, предвождана от полско-унгарския крал Владислав III Ягело с главнокомандващ трансилванския войвода Янош Хуняди и три пъти по-многобройните турски войски на султан Мурад II. Битката край Варна е последната, решителната. След нея Балканите и Югоизточна Европа падат за векове напред под османо-турска власт. В това последно сражение участват българи, унгарци, поляци, чехи, словаци, власи, рутени, хървати, саксонци, литовци и кръстоносен рицарски отряд на римския папа Евгени IV. В тяхна памет, като израз на почит пред героизма и саможертвата им в името на свободата на Европа, е създаден Парк-музеят на бойната дружба „Владислав Варненчик”. В музейната експозиция се намират единствените в страната рицарски доспехи от епохата. На територията на парка има и две тракийски могили. В едната от тях има тракийска гробница от IV в. – III в. пр. Хр. През 1935 година над гробницата е изграден символичен мавзолей на загиналия тук 20-годишен крал Владислав, посмъртно наречен Варненчик. \r\nПрез 1964 година, в чест на 520-ата годишнина от битката при Варна е построена музейна сграда, в която е открита първата музейна експозиция. През същата година е издигнат паметник на Янош Хуняди – главнокомандващ армията на крал Владислав, трансилвански войвода, регент на Унгария от 1446 година до 1453 година. Специална зала в музея е посветена на него. От 1996 година съществува зала, посветена на големия български лечител, общественик и духовен учител полк. Петър Димков – председател на строителния комитет на мавзолея на крал Владислав. \r\nМарияна ВАЛЕНТИНОВА", "date": "2018.11.10", "title": "Варна: Ден на отворени врати ще се състои в Парк-музей „Владислав Варненчик“ по повод 574-тата годишнина от битката при Варна"}
{"url": "http://www.focus-news.net/news/2018/11/10/2588668/tsvetan-tsvetanov-gerb-pitam-korneliya-ninova-kakvo-i-e-otnoshenieto-kam-evrodeputatite-ot-bsp-koito-podkrepiha-pakta-na-oon-za-migratsiyata.html", "text": "Вчера нещо предизвика голяма емоция от незнанието, от прикриването на истината от Корнелия Нинова с декларацията за пакта на ООН за миграцията. Това каза председателят на ПГ на ГЕРБ и зам.-председател на партията Цветан Цветанов във връзка с обръщението на президента Румен Радев към нацията по повод 10 ноември в предаването „Денят започва с Георги Любенов“ по  БНТ . „В този документ се постигна съгласие, защото няма правна обвързаност към държавите, които подкрепят този пакт. Това означава, че всъщност всяка една държава ще може да взима своето решение. Този дебат се водеше и в Европейския парламент. Искам да попитам Корнелия Нинова какво ѝ е отношението за евродепутатите от БСП, които са част от ПЕС. И Сергей Станишев, и Курумбашев, и Пирински подкрепиха този пакт с гласовете си в ЕП. Гласуването в Мароко ще бъде на 10 декември. БСП, отсъствайки от парламента загубват парламентаризма и това, което имаме като възможност ние да инициираме“, коментира Цветанов.  \r\nПо думите му ролята и ангажимента на управляващото мнозинство е да подсигури кворума. „Провел съм необходимите разговори с всички, които могат да участват във формирането му. Всички казват, че стабилността на държавата е по-важна от политическото его, което можеш да изразиш в публичното пространство. Чест прави на „Воля“, че въпреки че не подкрепиха бюджета, те участват в парламентарния дебат“, каза още Цветан Цветанов.", "date": "2018.11.10", "title": "Цветан Цветанов, ГЕРБ: Питам Корнелия Нинова какво ѝ е отношението към евродепутатите от БСП, които подкрепиха пакта на ООН за миграцията"}
{"url": "http://www.focus-news.net/news/2018/11/10/2588675/veliko-tarnovo-masovi-bezplatni-trenirovki-shte-se-provedat-v-park-druzhba.html", "text": "Масови безплатни тренировки в парка организира групата за активен начин на живот „TurnovoRuns”. Те ще се проведат в парк „Дружба“ и ще започнат в 10.00 часа. Поканени за участие са всички жители и гости на града, които искат да разнообразят уикенда си с нещо здравословно, съобщиха за  Радио „Фокус“ – Велико Търново  организаторите от групата. Инициативата е вече традиционна и се прави на различни локации в града два пъти седмично – в сряда и събота. Миналият път ентусиастите бяха в района на паметника „Асеневци“. \r\nОснователят на „TurnovoRuns” Калин Василев поясни, че мисията на групата е да повиши здравето на хората и вниманието, което те отделят на него. Идеята му стартира през 2014 година и до момента има проведени над 450 безплатни тренировки, както и десетки мотивационни форуми за ученици и студенти. Въпреки че всички прояви са безплатни, той призова всеки, който има желание да помогне, да направи скромно дарение, тъй като за организацията са нужни средства, които идват само от доброволците. \r\nЛуиза ТРАНЧЕВА", "date": "2018.11.10", "title": "Велико Търново: Масови безплатни тренировки ще се проведат в парк „Дружба“"}
{"url": "http://www.focus-news.net/news/2018/11/10/2588677/sport-rahim-starling-e-s-nay-golyama-zaplata-ot-vsichki-anglichani.html", "text": "Футболистът на Манчестър Сити Рахим Стърглинг се съгласи да подпише нов договор с отбора. Той се обвърза с клуба до 2023 година. Според информацията на Daily Mail новият договор е за по 300 хиляди паунда на седмица, което прави чернокожият футболист най-добре платения англичанин изобщо. Лидер в лигата остава Алексис Санчес от Манчестър Юнайтед с 350 хиляди пауна седмично.", "date": "2018.11.10", "title": "Спорт: Рахим Стърлинг е с най-голяма заплата от всички англичани"}
{"url": "http://www.focus-news.net/news/2018/11/10/2588678/mariya-zaharova-rusiya-ne-gubi-informatsionnata-voyna-ako-ya-gubeshe-zapada-nyamashe-da-ogranichava-svobdata-na-mediite.html", "text": "Официалният представител на Министерството на външните работи на Русия Мария Захарова счита, че затягането на контрола върху медиите в западните страни и претенциите към руските журналисти от тези страни свидетелстват, че Русия не губи информационната война. Ограничаването на свободата по отношение на руските средства за масова информация е голяма грешка, заяви още Захарова в интервю пред телевизионния канал НТВ, излязло в ефир в събота, предава  ТАСС . \r\nВ отговор на въпрос дали Русия губи информационната война, тя каза: „Ако я губехме, много неща щяха да са различни – тогава не биха преписвали спешно вътрешните закони във Франция, Германия и Великобритания, не биха поставяли допълнителни изисквания към медиите и журналистиката и т.н. Не биха викали собствениците и представителите световните социални мрежи при тях, за да изискат да се блокира всичко, което е свързано с Русия, а освен това тогава не биха имали претенции към нашите журналисти“. \r\n„Дълго ни учиха, а ние взехме, че се научихме и започнахме да работим даже по-добре от тях в много отношения“, добави Захарова. \r\n„Настъпи момент на объркване в Запада: какво да правим с тях? В социалните мрежи те могат да пишат пред цялата страна открито нещата, които мислят, да публикуват снимки и т.н. Говорим за тотално объркване и голямата им грешка е ограничаването на свободата в техните страни и по отношение на нас, затова, че разпространяваме информация“, заключи дипломатът. \r\nПревод и редакция:", "date": "2018.11.10", "title": "Мария Захарова: Русия не губи информационната война, ако я губеше Запада нямаше да ограничава свобдата на медиите"}
{"url": "http://www.focus-news.net/news/2018/11/10/2588679/kyustendil-preminavaneto-na-avtomobili-prez-granichen-punkt-gyueshevo-se-izvarshva-bez-zabavyaniya.html", "text": "Движението на граничен пункт „Гюешево“ се извършва без забавяния. Това съобщиха за  Радио „Фокус“ – Пирин  от Главна дирекция „Гранична полиция“. Към този час на граничния пункт няма наложени ограничения и образували се колони от чакащи автомобили. \r\nДенис НИКИФОРОВ", "date": "2018.11.10", "title": "Кюстендил: Преминаването на автомобили през граничен пункт „Гюешево“ се извършва без забавяния"}
{"url": "http://www.focus-news.net/news/2018/11/10/2588680/vitsepremierat-ekaterina-zaharieva-v-nachaloto-na-sledvashtata-godina-premierat-boyko-borisov-shte-ima-ofitsialno-poseshtenie-v-sasht.html", "text": "В началото на следващата година премиерът Бойко Борисов ще има официално посещение в Съединените щати. Това съобщи в интервю за предаването \"Събота 150\" по  БНР  вицепремиерът и външен министър Екатерина Захариева, която вчера се върна от официална визита в САЩ. \r\nПо думите ѝ САЩ имат желание за работа с България и връщат интереса си към региона на Балканите. „Много пъти по време на посещението чух благодарност към България за конструктивната роля, която играе в региона, желание на САЩ да работи заедно с нас за това да укрепим сигурността в нашия регион и нашите съседи да имат европейската перспектива. Активизираме отношенията на всички нива. И с Майк Помпео, и с Джон Болтън темата „Балкани“ беше широко обсъждана. Изключително позитивна оценка и дори искане и мнение за ситуацията в региона присъстваше в разговорите. Ангажирани са, не мисля, че не са. Може би е имало периоди, в които не е изглеждало така, но определено това, което аз усетих сега в това посещение във Вашингтон, усилията, които България полага, са много високо оценени и дори има желание, получих предложение, за сътрудничество с двата института по техни програми и България в региона на страните от Западните Балкани“, коментира Захариева. \r\nТя уточни, че по време на посещението е повдигнат и въпросът с българските визи в САЩ. Захариева подчерта, че България е изпълнила почти всички условия. По думите ѝ това, което остава, е да паднат отказите под 3%. \"Всяка година процентът на откази пада, но все още сме далеч от тези 3%\", подчерта тя и уточни, че в САЩ живеят около 400 хил. български граждани. В тази връзка тя отбеляза важността на спогодбата за социална защита. \r\n\"Много е важно да се намери трайно решение и водещото да е истинско помирение между Косово и Сърбия\", отбеляза още Екатерина Захариева. Според нея решението трябва да е такова, че да успокои целия регион. \r\nЗахариева посочи още, че на българската армия се дължи модернизация. \"Тя трябва да е съвместима със стандартите в НАТО. Ние имаме план като правителство, изпълняваме го. Тази година с бюджета се предвиждат повече пари за българската сигурност - за МВР и МО. Тук съвпадат интересите на България и САЩ\", посочи Захариева. \r\nТя коментира, че не очаква изборните резултати и победата на демократите в Камарата на представителите да доведат до промяна във външната политика на администрацията на Тръмп.", "date": "2018.11.10", "title": "Вицепремиерът Екатерина Захариева: В началото на следващата година премиерът Бойко Борисов ще има официално посещение в САЩ"}
{"url": "http://www.focus-news.net/news/2018/11/10/2588684/sport-magnus-karlsen-i-fabiano-karuana-zavarshiha-remi-v-parvata-partiya-ot-dvuboya-za-svetovnata-titla-po-shahmat.html", "text": "Норвежецът Магнус Карлсен и американецът Фабиано Каруана завършиха реми в първата си партия от мача за световната титла в Лондон. Защитаващият титлата си Карлсен игра с черните фигури, а втората среща е по-късно днес. Двамата ще играят общо 12 партии по класически шахмат до 28 ноември, а при равенство ще има допълнителни партии по бърз шах и блиц. Норвежецът е световен шампион от 2013-а година и е водач в световната ранглиста на ФИДЕ. Каруана спечели турнира на претендентите през март в Берлин.", "date": "2018.11.10", "title": "Спорт: Магнус Карлсен и Фабиано Каруана завършиха реми в първата партия от двубоя за световната титла по шахмат."}
{"url": "http://www.focus-news.net/news/2018/11/10/2588683/pazardzhik-oblastniyat-upravitel-stefan-mirev-shte-podkrepi-predlozhenieto-chestvaneto-na-vrah-veliytsa-da-bade-vklyucheno-v-kalendara-na-sabitiyata-na-ministerstvo-na-otbranata.html", "text": "Областният управител Стефан Мирев ще подкрепи предложението на Община Велинград честването на връх Велийца да бъде включено в календара на събитията на Министерство на отбраната, съобщиха от  Областната администрация . Войнишкият паметник на връх Велийца е издигнат в памет на 42-ма войници от 27-ми Чепински и 39-ти Пловдивски пехотни полкове, загинали в първия ден от Балканската война. Честването се отбелязва всяка година в началото на месец октомври. Организатори са Областната организация на СОСЗР, Областна администрация - Пазарджик и Община Велинград. Има идея на мястото да бъде изграден параклис в памет на загиналите.", "date": "2018.11.10", "title": "Пазарджик: Областният управител Стефан Мирев ще подкрепи предложението честването на връх Велийца да бъде включено в календара на събитията на Министерство на отбраната"}
{"url": "http://www.focus-news.net/news/2018/11/10/2588685/tsvetan-tsvetanov-gerb-s-politicheskata-ni-volya-komunizmat-veche-e-vklyuchen-v-obrazovatelnata-sistema.html", "text": "През тези години в учебните планове трябваше да се учи за комунизма, а това отсъства. През третия кабинет „Борисов“ с политическата воля на ПГ на ГЕРБ и на министър Красимир Вълчев, това вече е включено в образователната система за 10. клас. Това каза председателят на ПГ на ГЕРБ и зам.-председател на партията Цветан Цветанов на откриването на научна конференция на тема: „Проекции на комунистическия тоталитаризъм в България в периода 1944-1989 г.“, предаде репортер на  Агенция „Фокус“ . „Имам 3 прекрасни дъщери, те няма да как да разберат всичко това, ако то не бъде заложено в учебните планове“, коментира той. „След прецизен анализ на докладите от конференцията, ще може да се направи формат от кръгли маси в цялата страна. Ангажиментът ще бъде поет от Фондация „Конрад Аденауер“ и от евродепутатите от ЕНП“, заяви Цветан Цветанов. „Спомням си, когато бях вицепремиер и министър на вътрешните работи, каква беше атаката за закриването на комисията за досиетата“, посочи той. „Младите хора не са информирани. Това е целта на подобни формати и кръгли маси“, каза още Цветан Цветанов. \r\nБиляна ИВАНОВА", "date": "2018.11.10", "title": "Цветан Цветанов, ГЕРБ: С политическата ни воля комунизмът вече е включен в образователната система"}
{"url": "http://www.focus-news.net/news/2018/11/10/2588686/predsedatelyat-na-abv-rumen-petkov-provede-sreshta-s-predsedatelya-na-livansko-balgarskiya-savet-ahmed-aladin.html", "text": "Председателят на АБВ Румен Петков проведе среща с председателя на Ливанско-българския съвет Ахмед Аладин. Това съобщиха от пресцентъра на  ПП АБВ . По време на разговора, на който присъства и експертът за арабските страни на ПП АБВ Анастас Терзобалиев, бе обсъдена заключителната фаза на подготовката на Ливано-българския бизнес форум, който ще се проведе в началото на идната седмица в страната ни.  \r\nПетков и Аладин разгледаха и перспективите пред българската образователна система за разширяване на възможностите ѝ за привличане студенти, докторанти и специализанти от Ливанската република, който да проведат своето обучение у нас. Първите стъпки в това отношение бяха направени веднага след посещението на председателят на АБВ в арабската държава, което се осъществи в средата на месец септември. В резултат на това наши университети вече са приели да участват в изложение, посветено на образованието, което ще се проведе в Ливанската република в средата на този месец. Форумът се посещава ежегодно от над 20 000 души, които търсят перспектива за развитие на своето образование.", "date": "2018.11.10", "title": "Председателят на АБВ Румен Петков проведе среща с председателя на Ливанско-българския съвет Ахмед Аладин"}
{"url": "http://www.focus-news.net/news/2018/11/10/2588681/akad-georgi-markov-istorik-krayno-vreme-e-hora-profesionalisti-da-badat-na-vlast-i-te-da-upravlyavat-darzhavata.html", "text": "Крайно време е хора професионалисти да бъдат на власт и те да управляват държавата. Това каза в интервю за  Агенция „Фокус“  историкът акад. Георги Марков. \r\nТой посочи, че новата политическа система след Прехода на 10 ноември 1989 година е обещавала да бъде в подкрепа на хората с професия. „А, дойдат на власт и правят партийни назначения. Те се стремят към властта, за да се обогатят и назначават разни калинки, които нямат нищо общо с професионализма. Крайно време е хора професионалисти да бъдат на власт и те да управляват държавата. Не трябва да бъдат разни послушковци, които искат да изкарат до пенсия. Българските депутати взимат 1 500 лв., освен тяхната заплата, те взимат безотчетни в плик. Коя държава има тези разни партийни субсидии? Крайно време е да се усетим. От 10 ноември, ние се надявахме да заживеем като европейци“, коментира той. Според него смяната на политическата система след събитията през 1989 г. могат да се определят като политически партиен преврат във вихрушката. „Това беше вихрушката на БКП. Тя реши да направи тази перестройка, да премахне Горбачов и да промени системата, и да остане на власт. Те искаха да запазят икономическата власт, за да влияят на политическата“, посочи акад. Марков. По думите му най-тъжното за младото поколение в България е, че то бива възпитавано в посока на материалните изгоди. „Няма възрожденска поговорка, който се учи, той ще сполучи. Не. Дават разни тъпотии по телевизията, това е срам. Може ли да кажеш по телевизията, че Христо Ботев е написал „Малкият принц“? За какво става дума? Ако ние се стремим да направим младите невежи, за да го управляваме по-лесно, това вече е постигнато. Остава 1 година до навършването на 30 години от Прехода, за историята, това е по-малко от една епоха, но за човешкия живот, това е страшно много време. За съжаление, тези 30 години не донесоха това, което очакваме“, изтъкна още той.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.11.10", "title": "Акад. Георги Марков, историк: Крайно време е хора професионалисти да бъдат на власт и те да управляват държавата"}
{"url": "http://www.focus-news.net/news/2018/11/10/2588672/gazeta-express-kosovo-gratskiyat-parlament-provede-minuta-malchanie-v-pamet-na-ubitiya-ot-albanskata-politsiya-etnicheski-grak-zam-predsedatelyat-govori-za-severen-epir.html", "text": "В петък, един ден след погребението и анти-абланските скандирания в Буларат, гръцкият парламент реши да проведе минута мълчание в чест на убития от албанските спецчасти Константинос Кацифас, пише  онлайн изданието на вестник Gazeta Express . \r\nПредложението за това дойде от един от заместник-председателите на Никита Какламанис, член на опозиционната „Нова Демокрация“. Но освен, че призова депутатите да станат и да почетат „екстремистът“, както пише изданието, убит от албанските спецчасти, след като той е стрелял по служителите на правозащитните органи, Какламанис също е използвал термина „Северен Епир“, което, според Gazeta Express, отново показва, че се таят мечти за Велика Гърция и в Атина гледат на албанските земи като техни. \r\nИзданието отбелязва, че преди няколко дни председателстващият сесията на парламента (друг от зам-председателите от СИРИЗА) е отхвърлил предложението на опозицията за отдаване на чест на Кацифас. \r\nВестникът отбелязва също, че в петък новият вътрешен министър на Албания Сандер Леши е обявил за персона нон грата в Албания 52 гръцки граждани, които са скандирали анти-албански слогани в Буларат в четвъртък, на погребението на Кацифас. \r\nПревод и редакция:", "date": "2018.11.10", "title": "Gazeta Express (Косово): Гръцкият парламент проведе минута мълчание в памет на убития от албанската полиция етнически грък, зам.-председателят говори за Северен Епир"}
{"url": "http://www.focus-news.net/news/2018/11/10/2588674/tsvetan-tsvetanov-gerb-valeri-simeonov-vinagi-e-nastoyaval-da-ima-politiki-koito-da-dostigat-do-horata-s-uvrezhdaniya.html", "text": "Валери Симеонов винаги е настоявал да има политики, които да достигат до хората с увреждания. Това каза председателят на ПГ на ГЕРБ и зам.-председател на партията Цветан Цветанов във връзка с обръщението на президента Румен Радев към нацията по повод 10 ноември в предаването „Денят започва с Георги Любенов“ по  БНТ . „Трябва да съдим хората по действията. Валери Симеонов до настоящия момент с изпускането на тази реплика, която всеки много ясно е заявил, че не би я произнесъл, но не трябва веднага да вървим в тези крайни мерки. Той излезе и се извини. Валери Симеонов през цялото време, от момента, в който го познавам, дори знам принципната му позиция, както и тази на Красимир Каракачанов и Волен Сидеров, когато бяха в 43-тия парламент“, заяви Симеонов и уточни, че не са участвали с никакви властови позиции. „Валери Симеонов винаги е отстоявал и е настоявал да има политики, които да достигат до тези хора и да има чувствителност към всичко това, което се случва в държавата. Той има близък човек, за когото се грижи и никога не го е поставял като някаква тема“, допълни той.  \r\nСпоред Цветанов ДПС имат много ясни цели и те винаги са отстоявали евроатлантическата ориентация на страната и са допринесли всичко това да се случи преди ГЕРБ да се появи на политическата сцена. „ДПС имат ясна визия. Въпреки конфронтацията, която се насажда и се създава от БСП, въпреки решенията на ДПС, те бяха много ясни, че за някои теми ще влизат и ще подкрепят, за да не се промени данъчната система“, допълни той. Според него БСП са по-притеснителния субект, защото винаги са отстоявали тези евроатлантически ценности, се вижда, че разликата между лидера на ПЕС Сергей Станишев и на БСП Корнелия Нинова е много диаметрална. „Той вече отиде много в изток, а другият запазва европейските ценности и води и продължава да отстоява тези принципи“, допълни той.  \r\nПопитан кога ще има предсрочни избори, той отговори: „2019 г. предстои да има европейски избори на 26 май. След тях са местните избори. При едни добри резултати първа политическа сила ГЕРБ с най-много евродепутати и при една местна кампания с най-много кметове и общински съветници, разбира се, че 2021 г. е съвсем нормалният срок за изтичане на мандата“.", "date": "2018.11.10", "title": "Цветан Цветанов, ГЕРБ: Валери Симеонов винаги е настоявал да има политики, които да достигат до хората с увреждания"}
{"url": "http://www.focus-news.net/news/2018/11/10/2588676/akad-georgi-markov-istorik-bkp-sama-svali-ot-vlast-todor-zhivkov-a-ne-zashtoto-nyakoy-e-otishal-na-ploshtada-da-mu-iska-ostavkata.html", "text": "На 10 ноември 1989 г. партията сама свали Тодор Живков от власт, предния ден, вечерта падна Берлинската стена. Не, че някой е отишъл на площада, да му иска оставката, а просто падна Берлинската стена и перестройката на Горбачов, която срещна известна съпротива в България, с нейните представители Луканов, Петър Младенов, посланника Шарапов, които устроиха един преврат на Тодор Живков и го свалиха. Това каза в интервю за  Агенция „Фокус“  историкът акад. Георги Марков.  \r\nТой обясни, че падането на Живков бележи краят на една епоха, която народът е наричал епохата на социализма. „Това е епоха, която тогава изгуби икономическата си конкуренция със Запада. Ние имахме съревнование, те имаха конкуренция“, коментира акад. Марков. Според него след историческия преврат е било поставено начало на мъчителния и продължителен Преход. „Ние вярвахме, че ще бъде за по-добро. Една система, ще свали друга система, но за съжаление не се оказа така. Най-жалкото е, че 2 млн. млади българи са извън България. Аз поне съм следовател на войните и смея да твърдя, че никога България не е губила толкова много човешки потенциал, който е почти невъзстановим. Нямам представа, какво са мислили, след падането на Живков, тогавашните миродавни фактори, но те не успяха да сменят системата“, обясни той. Според него новата политика се е изразила в една разруха на селското стопанство и културата. „Тези 29 години не са много оптимистични. Сега управляващите, които тогава обещаваха сияйно европейско бъдеще на България, къде са? Това е моят въпрос. Те обещаваха икономически растеж, стабилност, но дали наистина това беше едно светло бъдеще“, попита още историкът.   \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.11.10", "title": "Акад. Георги Марков, историк: БКП сама свали от власт Тодор Живков, а не защото някой е отишъл на площада да му иска оставката"}
{"url": "http://www.focus-news.net/news/2018/11/10/2588688/veliko-tarnovo-trima-mazhe-sa-s-povdignati-obvineniya-za-krazhba-na-metalna-kasa-s-35-000-leva-ot-ofis-v-grada.html", "text": "Трима мъже са с повдигнати обвинения за кражба на метална каса с 35 000 лева от офис в града. Кражбата е разкрита от криминалистите за по-малко от седмица. Това съобщиха от  ОДМВР – Велико Търново . Работата по случая е започнала, след като на 3 ноември тази година, в управлението е получен сигнал за извършена кражба на метална каса, с намиращи се в нея 35 000 лв. По случая е образувано досъдебно производство и работата по разкриване на извършителите е започнала. От проведените множество оперативно-издирвателни мероприятия и процесуално-следствени действия разследващите са установили извършителите – трима мъже на 31 г., 37 г. и 41 г., всички известни на полицията и осъждани. Най-възрастният от тях е със седем криминални и съдебни регистрации, основно за взломни кражби. Четири дни по-късно е проведена специализирана полицейска операция за задържането им и тримата са приведени в полицейския арест. В хода на разследването е изяснено, че един от извършителите е добре запознат с дейността на фирмата и реда в офиса. Предварително е оказано въздействие върху охранителната система, а в деня на извършване на деянието са използвали алпийски способ за проникване в помещението. \r\nСлед доклад на материалите по случая в прокуратурата тримата са привлечени в качеството на обвиняеми. На двама от тях са наложени мерки за неотклонение „Подписка“, а на най-възрастния мярката за задържане е удължена на 72 часа. Внесено е искане в Районен съд – Велико Търново за налагане на най-тежката мярка за неотклонение „Задържане под стража“. По-голяма част от инкриминираната сума е установена и иззета. Работата по документиране на престъпната дейност на тримата продължава под ръководството на прокуратурата.", "date": "2018.11.10", "title": "Велико Търново: Трима мъже са с повдигнати обвинения за кражба на метална каса с 35 000 лева от офис в града"}
{"url": "http://www.focus-news.net/news/2018/11/10/2588687/stoyan-dimitrov-fitnes-instruktor-sportat-pri-mladite-e-ot-izklyuchitelna-vazhnost-ne-samo-ot-estetichna-gledna-tochka-no-ot-zdravoslovna-i-psihologicheska.html", "text": "Спортът при младите е от изключителна важност, не само от естетична гледна точка, но от здравословна и психологическа. Това каза за  Радио „Фокус“ – Бургас  Стоян Димитров, фитнес инструктор в Бургас, който води групови занимания за деца, по повод Международен ден на младежта. Според него когато човек спортува, придобива самочувствие, не само от факта, че изглежда добре, но и от факта, че въпреки натовареното ежедневие успява да свърши нещо полезно за себе си. „Това е една победа над теб и това изгражда много важни и нравствени качества, които по нататък ти помагат да се изградиш като самостоятелна „бойна единица“, каза още Димитров. По думите му самодисциплината и целенасочеността са невероятно важни качества при младежите, които трябва да бъдат изграждани и за това помага спортът. На въпроса дали е лесно да се работи с деца, той отговори, че този вид дейност му идва отвътре. „Обичам да се забавлявам редом с тях, бягам и щурея с тях“, добави Димитров. Той добави, че трябва да приемаме децата не като полухора. „Аз ги приемам като големи хора. Когато децата усетят, че не даваш всичко от себе си, те се настройват негативно, както и обратното. Вече 6 години работя с деца и за мен е едно огромно удоволствие. Чувствам се удовлетворен от това, че давам нещо от себе си на някой друг и че съм проводник за знания, което е и моята цел и желание. Толкова много неща съм научил от децата, които не бих научил от възрастните. Чувството да се работи с деца е уникално. Те са нашето наследство и богатство“, каза още фитнес инструкторът. \r\nДеница ДИМИТРОВА", "date": "2018.11.10", "title": "Стоян Димитров, фитнес инструктор: Спортът при младите е от изключителна важност, не само от естетична гледна точка, но от здравословна и психологическа"}
{"url": "http://www.focus-news.net/news/2018/11/10/2588692/blagoevgrad-postanovkata-za-edna-obiknovena-shapchitsa-chervena-shte-bade-predstavena-v-kukleniya-teatar.html", "text": "Постановката „За една обикновена шапчица червена“ ще бъде представена в Куклен театър - Благоевград. Това съобщиха за  Радио „Фокус“ - Пирин  от театъра. „Това е един необикновен прочит на добре познатата приказна класика за деца от 8 до 88 години. Весело, пъстро, изпълнено с много песни, танци, кукли и неочаквани обрати това представление ще пренесе малки и големи във вълшебния свят на приказките. А там ще разберем, че четенето на книги е начин всеки да открие един по-красив свят“, допълниха от театъра. Представлението ще започне от 11.00 часа. Постановката е на проф. Боньо Лунгов, а режисьор е Константин Каракостов. \r\nЛора КАЛЧЕВА", "date": "2018.11.10", "title": "Благоевград: Постановката „За една обикновена шапчица червена“ ще бъде представена в Кукления театър"}
{"url": "http://www.focus-news.net/news/2018/11/10/2588694/sport-panitanaykos-pobedi-olimpiakos-s-9380-v-evroligata-rezultati-ot-machovete.html", "text": "Изиграха се четири срещи от шестия кръг на редовния сезон на Евролигата за мъже, които завършиха при следните резултати: \r\nПанатинайкос – Олимпиакос 93:80 \r\nБаскония – Фенербахче 72:74 \r\nХимки – Барселона 60:72 \r\nХимки – Барселона 80:87 \r\nНачело в класирането са Реал Мадрид и ЦСКА Москва с по 12 точки, следват Фенербахче с 11, Панатинайкос, Армани Милано, Барселона и Ефес с по 10 точки.", "date": "2018.11.10", "title": "Спорт: Панитанайкос победи Олимпиакос с 93:80 в Евролигата, резултати от мачовете"}
{"url": "http://www.focus-news.net/news/2018/11/10/2588682/tsvetan-tsvetanov-gerb-tova-koeto-ni-otne-prehodat-e-istinata.html", "text": "Това, което ни отне Преходът, е истината. Това каза председателят на ПГ на ГЕРБ и зам.-председател на партията Цветан Цветанов на откриването на научна конференция на тема: „Проекции на комунистическия тоталитаризъм в България в периода 1944-1989 г.“, предаде репортер на  Агенция „Фокус“ . „За голямо съжаление, в началото на демокрацията всички искаха досиетата на Държавна сигурност да бъдат предадени в комисията, създадена по това време. Имаше обещания, но нямаше реална политическа воля“, заяви той. „През 2010 година това се сбъдна, но бяха минали много години. В това време не малка част от тези досиета бяха пречистени“, посочи Цветан Цветанов. „Не прочетохме тази страница от историята в подходящото време. Представяте ли си, ако това се беше случило след 1989 година - днес щяхме да бъдем много по-демократични и толерантни. Нямаше да я има агресията, която някой иска да възроди“, обяви председателят на ПГ на ГЕРБ. „Едно цяло поколение днес не знае какво се е случило в този период. Силата на демокрацията е, че всеки може да избере реализацията си и да определи пътя си“, каза още Цветан Цветанов. \r\nБиляна ИВАНОВА", "date": "2018.11.10", "title": "Цветан Цветанов, ГЕРБ: Това, което ни отне Преходът, е истината"}
{"url": "http://www.focus-news.net/news/2018/11/10/2588695/shumen-zhiteli-na-grada-protestiraha-pred-obshtinata-s-iskane-za-svalyane-na-pravitelstvoto.html", "text": "Жители на града протестираха с искане за сваляне на правителството, предаде репортер на  Радио „Фокус“ - Шумен . Едва десетина души се събраха в 10.00 часа пред сградата на Общината в Шумен. Организацията е направена в социалната мрежа от Панайот Иванов, който заяви, че е очаквал сериозна подкрепа. „Правим го за шуменци. Ще остана пред Общината в заявеното време от 1 час, дори и да не дойдат други. Нямаме плакати и метафори, не обслужваме политически интереси, искаме българският народ да се събуди, защото подсилен от него няма“, каза Панайот Иванов. Той  посочи, че протестът е срещу управляващите, за сваляне на правителството и подписка с искане за референдум. „Щом шуменци не са излезли за протеста, или ги е страх, че ще си загубят работата, или са доволни от заплатите си и цените на стоки и услуги“, каза Панайот Иванов. Той заяви, че се включи в утрешния протест в Шумен срещу високите цени на горивата. \r\nИвелина ИВАНОВА", "date": "2018.11.10", "title": "Шумен: Жители на града протестираха пред Общината с искане за сваляне на правителството"}
{"url": "http://www.focus-news.net/news/2018/11/10/2588696/plovdiv-blizo-100-000-turisti-sa-posetili-natsionalen-pametnik-na-kulturata-asenova-krepost-ot-nachaloto-na-godinata.html", "text": "Близо 100 000 туристи са посетили Национален паметник на културата „Асенова крепост“ от началото на годината. Това каза за  Радио „Фокус“ – Пловдив  Ивайло Мирчев, експерт от ОП „Туризъм“ в Асеновград. „Очакваме нашия 100-хиляден посетител. Тази година сме приготвили изненада за него – набор от рекламни материали, които предлагаме на Национален паметник на културата „Асенова крепост“, включително сувенири, рекламна тениска и бутилка червено вино, която е символ на станимашкото гостоприемство. Тази инициатива е предприета за първи път и смятам, че ще представи в още по-добра светлина обслужването на Асеновата крепост, което всъщност е много важно за нас“, посочи Ивайло Мирчев. По думите му и тази година се бележи ръст на посещаемостта в туристическите обекти и на приходите от туристи на територията на Община Асеновград. „Действително 2018 година ще е доста ползотворна за нас, тъй като периодът на свлачищата отмина, обслужването вече се е затвърдило и всичко върви по план. Добрата реклама е от уста на уста, като тръгвайки си, доволните туристи разнасят славата на Асеновград като хубава, интересна и популярна туристическа дестинация. Тази година действително ще надхвърлим събираемостта спрямо 2017 година, тъй като от миналата година работим на по-висока входна такса с решение на Общинския съвет. Това ще доведе и до благоприятни последици за събираемостта на вход“, коментира Мирчев. \r\nТони МИХАЙЛОВ", "date": "2018.11.10", "title": "Пловдив: Близо 100 000 туристи са посетили Национален паметник на културата „Асенова крепост“ от началото на годината"}
{"url": "http://www.focus-news.net/news/2018/11/10/2588691/sergey-lavrov-usiliyata-na-es-za-dogovor-mezhdu-sarbiya-i-kosovo-se-provaliha.html", "text": "Министърът на външните работи на Русия Сергей Лавров оцени в петък, че усилията на Европейския съюз да посредничи между Белград и Прищина са се провалили, предава  белградското радио „Б92“ . \r\nСпоред Лавров, САЩ също „налагат въпроса за формирането на (косовска) армия“. \r\n„Очевидно е, че усилията на ЕС се провалиха, защото Прищина отказва да приложи всички споразумения, които бяха постигнати до този момент“, обясни руският външен министър. \r\nТой уточни, че това, най-вече, се отнася до формирането на Общност на сръбските общини в Косово. \r\n„Усилията на Прищина до формира собствена армия представляват откровено нарушения на Резолюция 1244 на Съвета за сигурност на ООН. Допълнително, Прищина е поставена под натиск отвън и най-много от САЩ“, продължи дипломатът. \r\nСлед срещата си с министъра на външните работи на Коморските острови, който преди това е бил в Белград в четвъртък, Лавров подчерта, че Москва приветства решението на страната да оттегли признанието си на Косово. \r\n„Разбира се, че го приветстваме. Русия ще продължи да се придържа към решенията на Съвета за сигурност и в бъдеще, визирам преди всичко Резолюция 1244, в която се казва, че Косово е част от Сърбия. Трябва да бъдат изпълнени всички мерки, предвидени в тази резолюция“, подчерта първият дипломат на Москва. \r\nПревод и редакция:", "date": "2018.11.10", "title": "Сергей Лавров: Усилията на ЕС за договор между Сърбия и Косово се провалиха"}
{"url": "http://www.focus-news.net/news/2018/11/10/2588698/plovdiv-mestnata-komisiya-za-borba-sreshtu-protivoobshtestvenite-proyavi-v-karlovo-organizira-konkurs-za-kolazh-i-plakat-na-tema-spin.html", "text": "Местната комисия за борба срещу противообществените прояви на малолетните и непълнолетните в Карлово организира конкурс за колаж и плакат на тема „СПИН“ по повод 1 декември – Световен ден за борба срещу СПИН. Това съобщиха за  Радио „Фокус“ – Пловдив  от комисията. В конкурса могат да участват ученици от пети до дванадесети клас. Колажите и плакатите могат да бъдат както индивидуални, така и групови. Организаторите дават свобода за творческа изява и за представяне на собствено виждане за антиспин послание. Колажите и плакатите трябва да съдържат трите имена на автора, клас, училище, както и телефон за връзка. Срокът за изпращане на творбите е 26 ноември до адрес: Община Карлово, пл. „20-ти юли“ №10, ет. 1, стая 106 – Местна комисия за борба срещу противообществените прояви на малолетните и непълнолетните.  \r\nНа 30 ноември от 15.00 часа в зала „Васил Караиванов“ ще бъдат представени всички творби, а тричленно жури ще определи и ще връчи награди на трите най-добри от тях. \r\nТони МИХАЙЛОВ", "date": "2018.11.10", "title": "Пловдив: Местната комисия за борба срещу противообществените прояви в Карлово организира конкурс за колаж и плакат на тема „СПИН“"}
{"url": "http://www.focus-news.net/news/2018/11/10/2588697/mvr-edin-chovek-e-zaginal-a-17-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 17 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 15 тежки пътнотранспортни произшествия. В София са регистрирани 35 леки и две тежки катастрофи, при които са пострадали двама души.", "date": "2018.11.10", "title": "МВР: Един човек е загинал, а 17 са пострадали при катастрофи в страната през изминалото денонощие"}
{"url": "http://www.focus-news.net/news/2018/11/10/2588699/burgas-natovaren-e-trafikat-na-gkpp-malko-tarnovo.html", "text": "Натоварен е трафикът на ГКПП „Малко Търново“. Това съобщи за  Радио „Фокус“ – Бургас  дежурният служител на пункта. „Движението е натоварено и в двете посоки, особено на изхода на страната“, каза още той. По думите му преминаването на автомобили се осъществява в продължение на около час. Около 09.30 часа е имало образувана колона от автомобили с дължина от около километър и половина. \r\nДеница ДИМИТРОВА", "date": "2018.11.10", "title": "Бургас: Натоварен е трафикът на ГКПП „Малко Търново“"}
{"url": "http://www.focus-news.net/news/2018/11/10/2588701/sevdalina-popova-obshtina-belovo-na-teritoriyata-na-obshtinata-ima-9-voenni-pametnika-koito-sa-v-dobro-sastoyanie.html", "text": "На територията на община Белово има 9 военни паметника, които са регистрирани в съответен общински регистър на тях са изготвени съответните паспорти и необходимата документация. Това каза за  Радио „Фокус“ – Пазарджик  Севдалина Попова, старши специалист „Музейно дело“ в Община Белово. Тя уточни, че в град Белово военните паметници са два. Единият е посветен на участниците във войните за национално обединение, а другият е на Чапай. „Посвещението на първия паметник е за загиналите от всички населени места в общината. В село Габровица и в село Голямо Белово паметниците са посветени на загиналите участници във войните, а в село Сестримо имената на загиналите са записани на мраморни плочи, монтирани на западната стена на читалището\", добави Попова. По думите ѝ в останалите селища от общината паметниците са посветени само на загиналите по време на Втората световна война.  \r\n„Паметниците и паметните плочи на територията на общината са в сравнително добро състояние. Най-тежко е състоянието на паметника на Чапай в Белово. За него има подаден проект, който включва цялостно обновяване на паметника и района около него. Войнишкият паметник в село Мененкьово също е в доста лошо състояние“, коментира Попова. Тя каза още, че на останалите паметници е наложително да се извършат някои козметични ремонтни дейности. \r\nВаня НИКОЛОВА", "date": "2018.11.10", "title": "Севдалина Попова, Община Белово: На територията на общината има 9 военни паметника, които са в добро състояние"}
{"url": "http://www.focus-news.net/news/2018/11/10/2588703/plovdiv-nad-2000-turisti-sa-preminali-prez-nay-novata-sotsializirana-peshtera-v-balgariya-dobrostanski-biser.html", "text": "Над 2000 туристи са преминали през най-новата социализирана пещера в България – пещерата Добростански бисер, която се намира до Асеновград. Това каза за  Радио „Фокус“ – Пловдив  Ивайло Мирчев, експерт от ОП „Туризъм“ в Асеновград. Посещаемостта се отнася за периода от 1 май, когато се състоя официалното откриване на пещерата, до 30 септември, когато туристическият обект се затваря за посетители, заради колониите от прилепи. „От всички 14 социализирани пещери в България Добростански бисер е най-високо намиращата се. Надморската ѝ височина е около 1400 метра. Отчитаме тази добра посещаемост, въпреки техническите проблеми заради лошото време и гръмотевичните бури. Близо цял месец беше дъждовно всеки ден и въпреки това хората не спираха да посещават пещерата, тръгвайки си изключително доволни“, коментира Мирчев. Той припомни, че пещерата не работи с посетители в периода октомври-април по предписание на Регионалната инспекция по околната среда и водите. „В пещерата има колонии от прилепи, които се размножават, и е много важно тяхното спокойствие да не бъде нарушавано. Пещерата ще отвори отново напролет. Ние за пореден път ще направим масирана рекламна кампания и се надявам през 2019 година пещерата „Добростански бисер“ да бъде още по-посещавана и още по-известна сред туристите“, добави Мирчев. \r\nТони МИХАЙЛОВ", "date": "2018.11.10", "title": "Пловдив: Над 2000 туристи са преминали през най-новата социализирана пещера в България – Добростански бисер"}
{"url": "http://www.focus-news.net/news/2018/11/10/2588689/srabskata-tsarkva-na-nikakva-tsena-ne-mozhe-da-se-postavya-pod-vapros-suvereniteta-na-sarbiya-nad-kosovo-tova-ne-e-samo-politicheski-vapros.html", "text": "„На никаква цена не може да се поставя под въпрос суверенитета и интегритета на Сърбия в Косово и Метохия. Косово никога не е било, нито може да бъде, чисто политически въпрос, за чието решаване имат монопол изключително държавните органи“, заявиха от Светият архиерейски синод на Сръбската православна църква“, пише  онлайн изданието на вестник „Нова Македония“ . \r\n„За нас въпросът за Косово и Метохия, през историята и днес, преди всичко е за оцеляването на духовенството, монашеството, вярващия народ, а също така това е древно светилище, без което не бихме били това, което сме“, се казва в съобщението на Сръбската църква. \r\n„Всеки подпис, който е за признаване на Косово, влизане в ООН, или отричане на Сърбия от него под каквато и да била форма, завинаги ще предаде историческите права на Сърбия върху тези коренни територии на нашата духовност и държава“, предупреждават още от Светия Синод на СПЦ. \r\nСръбската църква специално предупреждава за това, че под предлаганото „разграничаване между сърбите и албанците“ се предвижда откъсването на най-голямата и най-важна част на Косово от състава на Сърбия и неговото признаване като независимо Косово, или част от Велика Албания. Последиците от подобно решение ще бъдат трагични за оцеляването на нашия сръбския народ и неговите светилища. Ако това се случи, мнозинството от сърбите, останали без нужната защита и сигурност, биха били принудени да се изселят от тази историческа територия, на която с още по-голяма интензивност ще се формира едно чисто албанско общество, чрез заличаването на следите от сръбското съществуване, се посочва в изявлението на СПЦ. \r\nПревод и редакция:", "date": "2018.11.10", "title": "Сръбската църква: На никаква цена не може да се поставя под въпрос суверенитета на Сърбия над Косово – това не е само политически въпрос"}
{"url": "http://www.focus-news.net/news/2018/11/10/2588705/varna-uvelichava-se-broyat-na-podadenite-molbite-za-otpuskane-na-tseleva-pomosht-za-otoplenie-za-predstoyashtiya-zimen-sezon.html", "text": "Увеличава се броят на подадените молби-декларации за отпускане на целева помощ за отопление във Варна за предстоящия зимен сезон. Това каза за  Радио „Фокус“ – Варна  Адриана Григорова, директор на Дирекция „Социално подпомагане“ – Варна. Тя добави, че до края на кампанията, която приключи на 31 октомври, в социалните дирекции във Варна са приети 3743 молби-декларации за отпускане на целева помощ за отопление, като отказ е направен на 156 молби-декларации. Адриана Григорова посочи, че и тази година най-голям е относителният дял на лицата и семействата, които кандидатстват за целеви помощи за отопление с твърдо гориво, както и за помощ за отопление с електроенергия. Едва 3 - 4 са постъпилите молби-декларации за отпускане на целева помощ за отопление с природен газ. „Ако се направи съпоставка спрямо същия период на миналата година, става ясно, че тази година сме приели с около 150 молби-декларации повече. За изминалия отоплителен сезон 2017/2018 година сме приели 3 607 молби-декларации за отпускане на целева помощ за отопление“, посочи Адриана Григорова. Целевата помощ за отопление се отпуска за период от 5 месеца, като размерът и е 374.15 лева за целия отоплителен период. \r\nМарияна ВАЛЕНТИНОВА", "date": "2018.11.10", "title": "Варна: Увеличава се броят на подадените молбите за отпускане на целева помощ за отопление за предстоящия зимен сезон"}
{"url": "http://www.focus-news.net/news/2018/11/10/2588700/fokus-makedoniya-nikola-gruevski-si-e-izklyuchil-telefona-oflayn-e-vav-feysbuk.html", "text": "След като в течение на петък бившият македонски премиер Никола Груевски не се яви в затвора в Шуто Оризари, за да започне излежаването на двугодишната си присъда се появиха спекулации, че може да е избягал, пише  македонският „Фокус“ . \r\nОт вчера той е неоткриваем. Призовкарите не са го открили на три пъти в дома му, за да му предадат решението на съда, с което се отхвърля жалбата му за отлагане на присъдата, а освен това Груевски си е изключил мобилния телефон. От 6 ноември бившият премиер не е активен и във „Фейсбук“. \r\nВсе още не се знае дали с него е предоставената му от министерството на вътрешните работи като бивш премиер 24-часова охрана. \r\nПревод и редакция:", "date": "2018.11.10", "title": "„Фокус“ (Македония): Никола Груевски си е изключил телефона, офлайн е във „Фейсбук“"}
{"url": "http://www.focus-news.net/news/2018/11/10/2588706/stoyan-dimitrov-fitnes-instruktor-v-posledno-vreme-se-zabelyazva-zasilvashta-se-tendentsiya-pri-mladite-da-poseshtavat-sportni-tsentrove-i-fitnes-zali.html", "text": "В последно време се забелязва засилваща се тенденция при младите да посещават спортни центрове и фитнес зали, което за мен е страхотно. Това каза за  Радио „Фокус“ – Бургас  Стоян Димитров, фитнес инструктор в Бургас, който води групови занимания за деца, по повод Международния ден на младежта. По думите му родителите правят грешка, когато казват, че не е нужно децата им да спортуват, тъй като не смятат да стават спортисти и трябва разграничават спорта с учението. „Учението и спортът трябва да вървят ръка за ръка, защото ако децата не спортуват, те физически започват да отпадат и това им влияе негативно“, заяви Димитров. Според него възрастните трябва да бъдат силата, която да накара децата да влязат в спортната зала, независимо каква е тя и от там да ги подхванат специалисти, които да ги насочат и да им помогнат, да ги накарат да се почувстват по-добре. \r\nДеница ДИМИТРОВА", "date": "2018.11.10", "title": "Стоян Димитров, фитнес инструктор: В последно време се забелязва засилваща се тенденция при младите да посещават спортни центрове и фитнес зали"}
{"url": "http://www.focus-news.net/news/2018/11/10/2588709/d-r-mila-demirevska-lekar-homeopat-homeopatiyata-e-alternativa-na-traditsionnata-terapiya.html", "text": "Хомеопатията е алтернатива на традиционната терапия. Това каза за  Радио „Фокус“ - Пирин  д-р Мила Демиревска, лекар хомеопат.  По думите ѝ хомеопатията е метод за лечение с природа. „Често се използва при остри заболявания, както при децата, така и при възрастните. Хомеопатичните препарати ни снабдяват с повече минерали и могат да помогнат на пациентите“, каза д-р Демиревска. Тя уточни, че в хомеопатията не се наблюдават само симптомите, а и много други фактори. „Не ни интересува дали е налице само кашлица, или има хрема пациентът“, добави специалистът. Д-р Мила Демиревска заяви, че в хомеопатичното лечение се търси каква е хремата и кашлицата, както и какви са основните показатели на пациента. „Пациентът се пита как протича всяко едно боледуване и как се развиват инфекциите още от детството. Разговорът с пациента е много дълъг и благодарение на него става ясно как са протичали всичките периоди на развитие“, добави лекарят. \r\nДенис НИКИФОРОВ", "date": "2018.11.10", "title": "Д-р Мила Демиревска, лекар хомеопат: Хомеопатията е алтернатива на традиционната терапия"}
{"url": "http://www.focus-news.net/news/2018/11/10/2588710/plovdiv-blizo-tri-pati-se-e-uvelichil-broyat-na-bolnite-ot-varitsela-v-oblastta.html", "text": "Близо три пъти се е увеличил броят на болните от варицела в Пловдивска област. Това съобщиха за  Радио „Фокус“ – Пловдив  от Регионалната здравна инспекция. 86 души са засегнатите от варицела през първата седмица на месец ноември. През предходния отчетен период случаите са били общо 30. Засегнатите на територията на град Пловдив са 68. През изминалата седмица в областта е регистриран спад на болните от чревни инфекции. Случаите са 27 срещу 34 през предходния отчетен период. Данните на Регионалната здравна инспекция сочат още, че намалява и броят на болните от скарлатина и вирусен хепатит. \r\nТони МИХАЙЛОВ", "date": "2018.11.10", "title": "Пловдив: Близо три пъти се е увеличил броят на болните от варицела в областта"}
{"url": "http://www.focus-news.net/news/2018/11/10/2588712/ministar-neno-dimov-ne-tryabva-da-badat-puskani-na-pazara-goriva-koito-otdelyat-fini-prahovi-chastitsi.html", "text": "Не трябва да бъдат пускани на пазара горива, които отделят фини прахови частици. Така министърът на околната среда и водите Нено Димов определи в предаването „Седмицата“ по  Дарик радио  първия кръг от мерки, които трябва да се предприемат, за да не се стигне до глоби към нашата страна за неспазване на екологичното законодателство. Той даде пример с изсичането на дърва за огрев, като посочи, че те не трябва да се предлагат веднага на пазара, а да се изчака няколко месеца и тогава отделяните вредни вещества при горенето са поне с 15-20 процента по-малко. \r\nСпоред министър Димов трябва да се предприемат редица организационни мерки, които, ако се предприемат ще ни доведат до по-малко замърсяване в околната среда. „Трябва да има и строг контрол“, подчерта министър Димов. По думите му 60% от замърсяването идва от битовото отопление, а останалите 40% от автомобили и промишленост. \r\n„По 1 млн. лева на ден губи България в дългосрочен период, заради процедури, които забавят големи инвестиционни проекти“, посочи министър Димов, позовавайки се на доклад, в това число и изграждането на магистрали, включително и магистрала \"Струма\".", "date": "2018.11.10", "title": "Министър Нено Димов: Не трябва да бъдат пускани на пазара горива, които отделят фини прахови частици"}
{"url": "http://www.focus-news.net/news/2018/11/10/2588708/tsvetan-tsvetanov-gerb-vredno-za-demokratsiyata-e-kogato-prezidentat-e-predpriel-revanshistki-podhod-za-da-zadovolyava-egoto-si.html", "text": "Когато си предприел този реваншистки подход, този егоцентристки подход, за да задоволяваш лично его - това е вредно за демокрацията. Това каза пред журналисти председателят на ПГ на ГЕРБ и зам.-председател на партията Цветан Цветанов за изявлението на президентът Румен Радев по повод 10 ноември след научна конференция на тема: „Проекции на комунистическия тоталитаризъм в България в периода 1944-1989 г.“, предаде репортер на  Агенция „Фокус“ . „Президентът за пореден път доказа, че е разединител на нацията и че не е обединител, както е вменено в Конституцията“, заяви той. „За всички е ясно, че той е президент на БСП и че има координирани действия между БСП, Корнелия Нинова и Румен Радев. Това не помага за решаване на проблемите на гражданите“, обяви Цветан Цветанов. Във връзка с изявлението на президента, Цветанов попита ниската безработица от 5.3%, при отчетена средно за ЕС и еврозоната от 2.5%, ли е заплахата за демокрацията. „Трябва да отговорим дали днес президентът изпълнява функциите си като обединител на нацията и като човек, който трябва да се съобразява с парламентаризма. Дали му харесва парламентът, или не, дали му харесват депутатите, или не, дали на нас ни харесва, или не - разделението на властите е силата на демокрацията и трябва да имаме уважение“, каза още председателят на ПГ на ГЕРБ. \r\nБиляна ИВАНОВА", "date": "2018.11.10", "title": "Цветан Цветанов, ГЕРБ: Вредно за демокрацията е, когато президентът е предприел реваншистки подход, за да задоволява егото си"}
{"url": "http://www.focus-news.net/news/2018/11/10/2588690/elena-yoncheva-bsp-edinstvenoto-neshto-koeto-kam-pravila-e-zhurnalistika.html", "text": "„Това са атаки срещу мен, които отдавна продължават от страна на депутати от  ГЕРБ. Главна прокуратура е образувало дело по сигнал, а не обвинение, на тримата депутати - това е Делян Добрев от ГЕРБ, за когото внесох сигнал в прокуратурата и ДАНС за създаване на схема в Община Хасково, вторият депутат е Тома Биков, който само преди няколко години казваше, че Борисов, ако не стане депутат, ще влезе в затвора и третият, бивш депутат от ГЕРБ - Антон Тодоров, който написа „Шайка\" и каза, че ГЕРБ са шайка, което означава и организирана престъпна група\". Това каза говорителят на ПГ на „БСП за България\" Елена Йончева пред БТВ, съобщиха от пресцентъра на  НС на БСП . Тя добави, че в този сигнал, в това заведено дело, няма нито един факт, който да доказва твърденията. „Аз въобще не знам какво значи пране на пари. Консултирах се с адвокати, защото никога не съм се занимавала с бизнес. Единственото нещо, което съм правила през целия си живот, това е- журналистика и документалистика\", отбеляза Йончева. Тя поясни, че когато през 2012г. -2013 г. е била поканена от ТВ7 да работи като външна продукция по създаване на документални филми и преки включвания от места на събитията, тогава юристи на телевизията са я посъветвали да сключи договор с фирмата, за да може да бъде закупена техника. „Офшорната фирма ми е подадена от ТВ7. Нямам основание да се съмнявам през тези години, че има нещо нередно, защото телевизията има лиценз\", обясни Йончева. Тя коментира, че през 2012 - 2013 г. КТБ е била банка на годината. „Това означава ли, че всички журналисти, които са работили в ТВ7 и са имали външни продукции, или са получавали заплата в дадената телевизия, са участвали в някакви схеми?\", попита Елена Йончева. „Все още вярвам, че има шанс да получим правосъдие\", изрази надежда Йончева.  \r\nНа въпрос за ново разследване от страна на Йончева по отношение на корупцията, свързано със строителството, тя коментира: \"Опитваме се дадем повече светлина по всички болезнени теми\". Тя припомни, че преди няколко дни е изпратено искане до АПИ да разрешат техническа експертиза на петте основни магистрали. Тя обясни, че във връзка с иска до АПИ е получила множество документи, сред които е документ, касаещ участъка в Своге, където загинаха много хора. Той е свързан с некачественото строене на пътя. Тя коментира, че е имало срещи с Корнелия Нинова, за да бъде разубедена- да не се подава сигнал до АПИ. „Нашият иск не е насочен срещу строителните фирми. Ние се опитваме да ги защитим\", уточни Йончева.", "date": "2018.11.10", "title": "Елена Йончева, БСП: Единственото нещо, което към правила, е журналистика"}
{"url": "http://www.focus-news.net/news/2018/11/10/2588715/vecherne-novosti-sarbiya-provezhdat-se-nay-golemite-srabski-voenni-ucheniya-vek-na-pobeditelya-1918-2018-za-parvi-pat-v-istoriyata-na-stranata-osem-mig-a-sa-v-nebeto.html", "text": "В събота в Сърбия се провеждат съвместни тактически военни маневри на име „Век на победителя 1918 – 2018“ по случай отбелязването на 100-годишнината от победата в Първата световна война, пише  електронното издание на белградския ежедневник „Вечерне новости“ . \r\nНа ученията, които бяха открити на полигона Пасулянски ливади край Кралево, присъства президента на страната Александър Вучич , премиерът Ана Бърнабич и други официални лица. \r\nМаневрите „Век на победителя 1918-2018“ се провеждат едновременно на десет локации и ще се изпълняват задачи за „подготовката и използването на силите за реагиране на сръбските въоръжени сили“. В ученията участват 8000 военнослужещи от сухопътната армия, военновъздушните и противовъздушните сили, както и над 600 военни системи. \r\nПревод и редакция:", "date": "2018.11.10", "title": "„Вечерне Новости“ (Сърбия): Провеждат се най-големите сръбски военни учения „Век на победителя 1918 – 2018“, за първи път в историята на страната осем „МиГ“-а са в небето"}
{"url": "http://www.focus-news.net/news/2018/11/10/2588713/stoyan-dimitrov-fitnes-instruktor-pri-detsata-strukturata-na-trenirovkata-e-malko-po-razlichna-zashtoto-te-fizicheski-ne-sa-podgotveni-za-tezhka-trenirovka.html", "text": "При децата структурата на тренировката е малко по-различна и тя е по-кратка, защото те физически не са подготвени за тежка тренировка. Това каза за  Радио „Фокус“ – Бургас  Стоян Димитров, единственият фитнес инструктор в Бургас, който води групови занимания за деца. Според него характерът на тренировката при децата винаги трябва да бъде игрова. „Физическите качества като сила, гъвкавост, ловкост и издръжливост се изграждат посредством щафетни и интересни игри от нашия бит и обичаи от преди, което е едно много обогатяващо средство, с което децата, освен че тренират, те преди всичко се забавляват“, каза още фитнес инструкторът. По думите му чрез тези занимания децата изграждат себе си и в социална група. „Много често ми се е случвало след заниманията да им кажа, че тренировката е минала приятно, а те ми отвръщат, че не са я възприели толкова като тренировка, колкото като забавление“, заяви Димитров. „Забелязвам много тихи и послушни деца в парковете, които държат телефони и таблети, което лично за мен е притеснително. Моята цел, чрез груповите занимания, е децата да бъдат диви и щастливи и да бъдат просто деца“, каза още той. По думите му за тях е важно да изразходват енергия и да играят. „Затлъстяването при децата е в челни позиции в цяла Европа, което е ужасно и не би трябвало да се случва“, допълни Димитров. \r\nДеница ДИМИТРОВА", "date": "2018.11.10", "title": "Стоян Димитров, фитнес инструктор: При децата структурата на тренировката е малко по-различна, защото те физически не са подготвени за тежка тренировка"}
{"url": "http://www.focus-news.net/news/2018/11/10/2588702/makfaks-makedoniya-v-sabota-komisiyata-po-konstitutsionnite-vaprosi-v-makedoniya-shte-obsazhda-proektopredlozhenieto-za-zachitane-na-suvereniteta-na-sasednite-strani.html", "text": "Третото проектопредложение за промяна на македоснката конституция ще бъде разгледано на заседание на парламентарната Комисия за конституционните въпроси в събота, съобщава  македонската агенция „Макфакс“ . \r\nС третата поправка се отваря член 3 от Основния закон, който гарантира, че територията на Македония е неделима и неотчуждаема и че границите могат да се променят само със закон. В този член ще се добави, че Скопие ще зачита териториалния интегритет, суверенитета и политическата независимост на съседните държави, като гаранция, че Македония няма претенции към тях. \r\nС разглеждането на проектопредложенията за поправка на Конституцията в парламентарната комисия започна втората фаза от процеса. За да преминат те в следващия етап е нужно мнозинство от 61 гласа. Следващата стъпка е заседание на парламента, на което да се гласува тези предложения да станат част от Конституцията, за което ще трябва квалифицирано мнозинство. \r\nПревод и редакция:", "date": "2018.11.10", "title": "„Макфакс“ (Македония): В събота Комисията по конституционните въпроси в Македония ще обсъжда проектопредложението за зачитане на суверенитета на съседните страни"}
{"url": "http://www.focus-news.net/news/2018/11/10/2588704/aleksandar-vuchich-zasegnat-sam-ot-nepriyatnata-namesa-na-spts-tya-predlaga-bezotgovorna-politika.html", "text": "Президентът на Сърбия Александър Вучич заяви, че се чувства засегнат от „неприятната намеса“ на Сръбската православна църква (СПЦ) в политиката на страната за Косово, съобщава кореспондентът на агенция МЕТА от Белград, пише  онлайн изданието на вестник „Нова Македония“ . \r\nПо повод изявлението на Светия Синод на СПЦ, че „на никаква цена не бива да се поставя под въпрос суверенитета и интегритета на Сърбия над Косово“, Вучич заяви пред репортерите от сръбските медии в Хелзинки, че суверенитетът се пази от територията, армията и народа и попита „кое от това има Сърбия в Косово“. \r\n„Цялостен суверенитет би означавал Сърбия да въведе армия и полиция в Косово“, обясни Вучич и добави, че това е безотговорна политика, с която не би искал да рискува, защото неговото желание е да защити сръбския народ. \r\nПревод и редакция:", "date": "2018.11.10", "title": "Александър Вучич: Засегнат съм от неприятната намеса на СПЦ, тя предлага безотговорна политика"}
{"url": "http://www.focus-news.net/news/2018/11/10/2588717/plovdiv-nad-200-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-grada-prez-izminalata-sedmitsa.html", "text": "207 проверки по спазване на забраната за тютюнопушене са извършили здравните инспектори през последната седмица. Това съобщиха за  Радио „Фокус“ – Пловдив  от Регионалната здравна инспекция в Пловдив. Проверени са 41 заведения за обществено хранене, 115 закрити и 20 открити обществени места, както и 29 детски и учебни заведения. Здравните инспектори са издали четири предписания за установени нарушения. През изминалата седмица не са постъпвали жалби от граждани и институции. Извършени са също 22 проверки по текущ контрол. \r\nТони МИХАЙЛОВ", "date": "2018.11.10", "title": "Пловдив: Над 200 проверки по изпълнение на забраната за тютюнопушене са извършили здравните инспектори в града през изминалата седмица"}
{"url": "http://www.focus-news.net/news/2018/11/10/2588716/veliko-tarnovo-zlaten-krast-s-chastitsa-ot-hristovoto-razpyatie-e-otkrit-na-halma-trapezitsa.html", "text": "Златен кръст от първата половина на 12-ти век откриха на хълма Трапезица. Находката е направена от екипа на археолога Константин Тотев, който работи в северния сектор на крепостта, до западната крепостна стена. Предполага се, че реликвата съдържа част от Светото разпятие. Ръководителят на проучванията съобщи за  Радио „Фокус“ – Велико Търново , че кръстът е намерен в новооткрит храм, номериран като църква 23. На светата обител проучвателите попаднали случайно, след като работили по ямен комплекс. В края му е имало съборена сграда, която се е оказала малък храм с много богата стенописна украса. Открити са още много монети, както и стълб към олтара на храма, както и и самата олтарна плоча.  Намерени са и два процесийни кръста – железен и бронзов с надпис. „Под основите на олтара на църквата, на по-голяма дълбочина, се сблъскахме и със самата реликва, свързана с освещаването на храма – златен кръст“, каза още проф. Тотев. Кръстът е с височина 11 см, а широчината му е 5.5 см. Състои се от две части, които се отварят и в кухината между тях вероятно се намира частицата от Христовото разпятие. „Върху лицевата страна е представено Разпятие Христово, фронкирано от медальони на светци, а на гърба му е Богородица и четири медальона на светци. Кръстът е реликвата, която е била представена при строежа на църквата. Според седмото правило на Седмия Вселенски събор – няма как да се построи църква, без да се постави реликва”, посочи ръководителят на разкопките. Находката е уникална по рода си. Освен това през настоящата година археолозите за пръв път влизат в жилищен квартал на Трапезица, като се очаква през следващата година разкритията да са още по-атрактивни. \r\nЛуиза ТРАНЧЕВА", "date": "2018.11.10", "title": "Велико Търново: Златен кръст с частица от Христовото разпятие е открит на хълма Трапезица"}
{"url": "http://www.focus-news.net/news/2018/11/10/2588714/tsvetan-tsvetanov-gerb-ako-korneliya-ninova-i-bsp-byaha-v-parlamenta-shtyaha-da-razberat-che-debatat-za-pakta-na-oon-za-migratsiyata-predstoi.html", "text": "Ако Корнелия Нинова и нейната група бяха в парламента и участваха активно, щяха да разберат, че дебатът за пакта на ООН за миграцията е насрочен за сряда между вътрешната и външната комисия, за да коментираме позицията на правителството, която още не е изградена. Това каза пред журналисти председателят на ПГ на ГЕРБ и зам.-председател на партията Цветан Цветанов за пакта на ООН за миграцията след научна конференция на тема: „Проекции на комунистическия тоталитаризъм в България в периода 1944-1989 г.“, предаде репортер на  Агенция „Фокус“ . „Имаме интерес от силни политики, свързани с миграцията. Предстои дебатът в парламента“, заяви той. „Защо президентът в обръщението си за 10 ноември не каза нищо за пакта за миграция на ООН“, попита Цветан Цветанов. „Вчера видяхме, че Корнелия Нинова говореше по темата, но не даде пояснения защо, когато се водеше дебатът в ЕП и имаше гласуване, от ПЕС подкрепиха пакта за миграцията“, коментира той. „В пакта има много ясно послание - не е правнообвързащ за нито една държава. Всяка трябва да го изпълнява съгласно националното си законодателство, спазвайки международното право. България го е направила по брилянтен начин“, заяви Цветанов. \r\nБиляна ИВАНОВА", "date": "2018.11.10", "title": "Цветан Цветанов, ГЕРБ: Ако Корнелия Нинова и БСП бяха в парламента, щяха да разберат, че дебатът за пакта на ООН за миграцията предстои"}
{"url": "http://www.focus-news.net/news/2018/11/10/2588711/tsvetan-tsvetanov-gerb-nima-prezidentat-izbra-prozrachno-atanas-semov-za-konstitutsionen-sadiya.html", "text": "Защо никой не задава въпроса за избора на президента за конституционен съдия - Атанас Семов. Нима той направи този избор прозрачно, както парламента и съдебната система? А как избра представителя си в Комисията по дискриминация? Това каза пред журналисти председателят на ПГ на ГЕРБ и зам.-председател на партията Цветан Цветанов след научна конференция на тема: „Проекции на комунистическия тоталитаризъм в България в периода 1944-1989 г.“, предаде репортер на  Агенция „Фокус“ . „При едноличното определяне на конституционен съдия без дебат, едноличното определяне на служебно правителство, в обръщението си говори за еднолично управление. А само той по Конституция се е възползвал от това си право. Действително показа, че няма прозрачност“, посочи той. По думите му президентът е избрал този път, защото от БСП виждат, че няма как да бъдат алтернатива. „Явно виждат алтернатива със служебен кабинет, с политическа конфронтация“, допълни Цветанов. „От ГЕРБ ще участваме в дебат, но не и в конфронтация. Ние от парламента искаме да запазим функциите и отговорностите на всяка институция, уважавайки всяка институция, независимо от личните мнения в дебат“, обяви председателят на ПГ на ГЕРБ. „Нека се върнем и до това как беше взето решението от служебния кабинет за самолетите „Грипен“, за модернизация на Българската армия - със въвеждане на допълнителен критерий, за да бъдат отстранени всички останали“, припомни Цветан Цветанов. „Само ще кажа на президента, че ЕНП на конгреса в Хелзинки категорично каза, че няма да приеме анексирането на Крим, защото е нарушено международното право“, каза още той. \r\nБиляна ИВАНОВА", "date": "2018.11.10", "title": "Цветан Цветанов, ГЕРБ: Нима президентът избра прозрачно Атанас Семов за конституционен съдия"}
{"url": "http://www.focus-news.net/news/2018/11/10/2588693/ministar-tsetska-tsacheva-bonusi-sa-razdadeni-ne-samo-v-agentsiyata-po-vpisvaniyata.html", "text": "Бонуси са раздадени не само в Агенцията по вписванията. Това каза министърът на правосъдието Цецка Цачева в предаването „Седмицата“ по  Дарик радио . „Във вчерашната нарочна пресконференция информирахме представителите на медиите, че съгласно действащата наредба за възнаграждение на служителите в държавните администрации, която е в сила от 2012 г., е предвидено нормативно възможността във всички администрации. Тук искам веднага да заявя, че бонуси са раздадени не само в Агенцията по вписванията“, коментира Цачева и обясни, че това е нормативен акт, който се отнася за всички администрации, но е разбираемо защо Агенцията е във фокуса на вниманието с оглед безпрецедентния срив, който се случи това лято в Търговския регистър. „Важно е да се знае и още едно число, че средномесечната сума на възнагражденията за всички тези служители в нея е над 815 000 лв. Това не са суми, които се раздават процентно на равно по всичко. Действително сривът на Търговския регистър доведе до затруднения в цялостния стопански живот в страната. Нямаме загубена информация или заведени дела. Вярно е, че по време на кризата в Търговския регистър, други три регистъра работиха. Назначила съм проверка от Инспектората на Министерството на правосъдието със задача да провери дали има нарушения на наредбата и на вътрешните правила при определяне на бонусите“, допълни тя и подчерта, че министърът на правосъдието няма отношение нито към определянето на кои лица, нито към размерите на тези бонуси.  \r\n„За нуждите на регистрите има предвидени средства и за календарната 2018 г., и допълнително за цялото Министерство 2,5 млн. лв. за бюджета за 2019 г., които по-голямата част са за Агенцията по вписванията. Много ми се иска да заявя, че няма да спре Търговския регистър, но се работи с техника. Няма вече опашки в Агенцията по вписванията. Създадена е организация, така че да няма затруднения за бизнеса“, каза още Цецка Цачева.", "date": "2018.11.10", "title": "Министър Цецка Цачева: Бонуси са раздадени не само в Агенцията по вписванията"}
{"url": "http://www.focus-news.net/news/2018/11/10/2588707/kiriakos-mitsotakis-tsipras-premina-rubikon-s-priznavaneto-na-makedonskata-natsiya.html", "text": "Лидерът на „Нова Демокрация“ Кириакос Кицотакис подчерта, че за него и за основната опозиционна партия в Гърция остава неприемливо признаването на македонската нация и македонския език с Договора от Преспа. В интервю пред  Deutsche Welle , той предупреди, че ако настоящото правителство не успее да ратифицира договора в актуалния състав на парламента в Атина, това няма да се случи в един нов парламент след избори. \r\nНай-големият проблем за Мицотакис е „македонският иредентизъм“. \r\n„Нашият голям проблем с този договор е, че свързването на всички негови елементи засилва т.нар. „македонски иредентизъм“, обяснява той. \r\n„И тук не говоря само за името. Говоря на първо място за въпроси като езика и единната македонска нация, която чрез този договор – за първи път в историята на преговорите със съседната страна – се признават. В този смисъл премиерът Ципрас премина Рубикон. И признаването на една македонска нация, както се предвижда с този договор, за нас е много проблематично“, оценява лидерът на гръцката опозиция. \r\nТой още веднъж повтори, че „Нова Демокрация“ ще гласува против Договра от Преспа в гръцкия парламент. \r\n„Нова Демокрация няма да ратифицира този договор, когато той стигне до парламента. И ние няма да ратифицираме този договор ако, по някаква причина, падне правителството и споразумението бъде поставено на гласуване чак след изборите“, подчерта Мицотакис. \r\nПревод и редакция:", "date": "2018.11.10", "title": "Кириакос Мицотакис: Ципрас премина Рубикон с признаването на македонската нация"}
{"url": "http://www.focus-news.net/news/2018/11/10/2588720/blagoevgrad-knigata-sakroveniya-na-krasimira-katsarska-shte-bade-predstavena-v-regionalna-biblioteka-dimitar-talev.html", "text": "В града предстоят редица литературни премиери през месец ноември. Това съобщиха за  Радио „Фокус“ - Пирин  от Регионална библиотека „Димитър Талев“. Първата е на 12 ноември в културната институция. Писателката Красимира Кацарска ще представи книгата си „Съкровения“. На 16 ноември в Читалищна библиотека е следващата премиера. Проф. Банко Банков ще покаже книгата си „Шарена торба с днешни приказки“. На 23 ноември Кирил Аспарухов ще презентира „101 интервюта“ и ще отбележи 70-годишен юбилей. На 26 ноември, по повод 70-годишния си юбилей, Емил Савинов ще представи книгата си „Българско в собствен сос“. Цветан Войнов ще представи своята книга „Мисия България“ на 28 ноември в Читалищна библиотека. На 30 ноември е литературната премиера на „Колумбарий“ с автор Ивайло Дамянов. \r\nЛора КАЛЧЕВА", "date": "2018.11.10", "title": "Благоевград: Книгата „Съкровения“ на Красимира Кацарска ще бъде представена в Регионална библиотека „Димитър Талев“"}
{"url": "http://www.focus-news.net/news/2018/11/10/2588718/kolyo-kolev-sotsiolog-promyanata-sled-nachaloto-na-prehoda-e-ogromna-no-ne-e-mnogo-polozhitelna.html", "text": "Промяната след началото на Прехода е огромна, но не е много положителна. Това каза за седмичното обзорно предаване „Метроном“ на  Радио „Фокус“  социологът Кольо Колев  по повод навършването на 29 години от началото на демократичните промени в България. Той уточни, че наред с позитивите, Преходът е породил социална несигурност, икономическо неравенство и големи маси хора, които не могат да оцелеят в тези условия. „Ще ви дам и примери. 27%, което е близо 1/3 от хората, не могат да си купят лекарствата, които им изписва лекар. И те живеят по-добре, отколкото преди Прехода ли? 47% не отопляват или минимално отопляват помещенията в домовете си през зимата, за да спестят. 32% купуват само най-евтините храни, защото нямат възможност да си позволят повече. На този фон казваме, че хората живеят по-добре, отколкото преди, когато имаше материална осигуреност, макар и сива“, коментира социологът. Кольо Колев уточни, че тепърва, 29 години по-късно, трябва да започнем да решаваме социалните проблеми, вместо да продължим да ги „замитаме под килима“.", "date": "2018.11.10", "title": "Кольо Колев, социолог: Промяната след началото на Прехода е огромна, но не е много положителна"}
{"url": "http://www.focus-news.net/news/2018/11/10/2588722/zornitsa-yordanova-chez-tselta-na-initsiativata-we-do-green-e-da-otpechatvame-po-malko-hartiya-i-da-zasadim-poveche-darveta.html", "text": "Целта на инициативата “We do green” е да отпечатваме по-малко хартия и да засадим повече дървета. Това каза Зорница Йорданова - директор „Продукти и покупка на електроенергия“ в „ЧЕЗ Електро България“, по време на засаждането на 64 иглолистни и широколистни дървета в парк „Възраждане“ от инициативата “We do green”, предаде репортер на  Агенция „Фокус“ . „Правим “We do green”, защото искаме да мотивираме всички наши клиенти и всички, които живеят на територията на Западна България да използват услугите на компанията, които са свързани с опазване на околната среда, в случая – електронната фактура. Имате  страшно красиви други дървета в парка, надявам се и тези да се хванат и да имате още по-хубав парк“, допълни Зорница Йорданова.  Тя уточни, че това е последна такава инициатива за тази година.  \r\nТеодора ПАТРОНОВА", "date": "2018.11.10", "title": "Зорница Йорданова, ЧЕЗ: Целта на инициативата “We do green” е да отпечатваме по-малко хартия и да засадим повече дървета"}
{"url": "http://www.focus-news.net/news/2018/11/10/2588723/tsvetan-tsvetanov-gerb-pitayte-svidetelite-po-deloto-oktopod-te-sa-zhertvi-na-prestapnostta.html", "text": "Попитайте свидетелите по този процес. Те нямат финансов ресурс за добра защита, жертви са на престъпността. Това каза пред журналисти председателят на ПГ на ГЕРБ и зам.-председател на партията Цветан Цветанов за оправдателната присъда на Алексей Петров по делото „Октопод“ след научна конференция на тема: „Проекции на комунистическия тоталитаризъм в България в периода 1944-1989 г.“, предаде репортер на  Агенция „Фокус“ . „Съдът е този, който решава дали един човек да бъде с постоянна мярка „задържане под стража“. Той решава дали едно лице е невинно и трябва да бъде осъдено. А Прокуратурата трябва да създава, колкото се може повече доказателства по едно дело“, посочи той. „Ако си зададем въпроса кой беше основният свидетел и можем ли да го попитаме - не. Той не е между живите, загина при пътен инцидент“, коментира Цветан Цветанов. „Ако попитам втория свидетел, към него беше отправен опит за съсичане с брадва. Отидете в селото, където живее жертвата. Попитайте го как се обърна живота му след това“, допълни той. „Знаете ли колко хора са ме срещали по улицата и са ме поздравявали. Всички те са били жертва на престъпни групи. Когато съм им задавал въпроса защо не са свидетелствали, единствената им дума е страх“, обяви Цветан Цветанов. „Винаги трябва да се съобразяваме със съдебното решение, не искам да го коментирам, само давам фактите в периода от 9 години“, обясни той. „Знаете ли, че един от свидетелите, когато дойде при мен каза, че когато са отишли при него с два джипа и са слезли хора с автомати, са го заплашили да плати едни пари и той е нямал друг полезен ход. Платил е парите, защото е искал да съхрани бременната си съпруга. Когато е приключил този разговор, ако можем така да кажем, той е усетил, че се е „изпуснал“ биологически. Представяте си какво са преживели тези хора“, каза още Цветан Цветанов. \r\nБиляна ИВАНОВА", "date": "2018.11.10", "title": "Цветан Цветанов, ГЕРБ: Питайте свидетелите по делото „Октопод“ - те са жертви на престъпността"}
{"url": "http://www.focus-news.net/news/2018/11/10/2588724/evrodeputatat-sergey-stanishev-i-premierite-antonio-koshta-i-aleksis-tsipras-uchastvat-v-diskusiya-za-evroizborite-i-obnovlenieto-na-gsdp-v-berlin.html", "text": "В рамките на два дни в Берлин германските социалдемократи провеждат мащабна дискусия, посветена на обновлението на партията и подготовката за предстоящите европейски избори. Това съобщиха от  пресофиса на Сергей Станишев . Мащабното международно събитие е уважено от президента на ПЕС Сергей Станишев, и премиерите на Португалия и Гърция - Антонио Коща и Алексис Ципрас. Дебатът ще сложи началото на подготовката на левите в Европа за ключовите избори през май 2019 г., след които широка лява коалиция от всички прогресивни сили да сложи край на бюджетните рестрикции и орязването на социални разходи от десните. Тази дискусия ще продължи и на конгреса на ПЕС на 7 и 8 декември в Лисабон. \r\nКато домакини форумът в Берлин ще открият лидерът на ГСДП Андреа Налес и генералният секретар на партията Клингебейл. Очаква се партията да излъчи и водещите си кандидатури за евроизборите през 2019 година - настоящия председател на парламентарната група на социалистите и демократите в ЕП Удо Булман и Катарина Байли. \r\nДебатът на социалдемократите ще е в два дни, 60 дискусии на 10 сцени, с над 2000 участника.", "date": "2018.11.10", "title": "Евродепутатът Сергей Станишев и премиерите Антонио Коща и Алексис Ципрас участват в дискусия за евроизборите и обновлението на ГСДП в Берлин"}
{"url": "http://www.focus-news.net/news/2018/11/10/2588721/afp-zapochna-sreshtata-mezhdu-emanyuel-makron-i-donald-tramp-na-fona-na-posledniya-tuiyt-na-amerikanskiya-prezident.html", "text": "Президентът на САЩ Доналд Тръмп се срещна с френския си колега Еманюел Макрон в Париж в събота преди мероприятията по случай 100-годишнината от края на Първата световна война през почивните дни, които може да бъдат засенчени от призивите на френския държавен глава за създаване на европейска армия, от които Тръмп се почувства „засегнат“, съобщава  AFP . \r\nДвамата президенти са си стиснали ръцете на стълбите на входа на Елисейския дворец и американският президент е показал вдигнат нагоре палец преди да влезе за разговорите, по време на които лидерите ще се опитат да разрешат различията си около европейските въоръжени сили и по други въпроси. \r\n„Франс прес“ отбелязва, че още при кацането си във Франция държавният глава на САЩ написа „туийт“ за предложението на домакина си за създаване на европейска армия. \r\n„Президентът на Франция Макрон наскоро предположи, че Европа трябва да създаде собствена армия, за да се защитава от САЩ, Китай и Русия“ написа Тръмп, визирайки коментарите на френския държавен глава от преди три дни. „Много обидно, но, може би, Европа първо трябва да плаща справедлива част от бюджета на НАТО, който се субсидира основно от САЩ“. Агенция \"Фокус\" припомня: Макрон призова във вторник за създаване на „истинска европейска армия“, за да може континента да се защитава от Русия и дори САЩ, като това се случва, докато светът отбелязва 100-годишнината от края на Първата световна война. Привеждаме изведки от интервюто на френския президент пред радио Europe 1. \r\nМакрон, който настоява за създаване на общи въоръжени сили на Европейския съюз, откакто дойде на власт, подчерта, че Европа трябва да намали зависимостта си от американската военна мощ, особено, след като президентът на САЩ Доналд Тръмп обяви, че вади страната от договор за ограничаване на ядреното оръжие от Студената война. \r\n„Трябва да се защитаваме от Китай, Русия и дори САЩ“, заяви френският държавен глава пред радио Europe 1. \r\n„Когато виждам, че президентът Тръмп обявява, че излиза от голям договор за разоръжаване, подписан след европейската ракетна криза през 80-те, си мисля, кой е основната жертва? Европа и нейната сигурност“, обясни държавният глава. \r\n„Няма да защитим европейците, освен ако не решим да имаме истинска Европейска армия“, увери още той в интервюто, записано в понеделник вечерта във Вердюн, където е в рамките на обиколката си на Западния фронт от времената на Първата световна война. \r\nИзправен пред „Русия, която е на нашите граници и показа, че може да бъде заплаха“, Макрон посочи: „Имаме нужда от Европа, която може да се защитава по-добре сама, без да зависи изключително от САЩ“. \r\nПрез миналата година ЕС стартира съвместен фонд за отбрана в размер на няколко милиарда евро, предназначен да развие военния капацитет на Европа и да направи континента по-стратегически независим, отбелязва „Франс прес“. \r\nФранция също оглавява създаването на сила от девет страни, предназначена да бъде в състояние бързо да създаде съвместна военна операция, да евакуира от военна зона или да окаже помощ при природно бедствие, добавя още френската агенция. \r\n\"Мирът в Европа е несигурен\", заяви Макрон пред „Европа1“. \r\n\"Бяхме засегнати от опити за проникване в кибер пространството и многобройни интервенции в нашите демокрации\", каза той, очевидно, визирайки Русия. \r\nТой също така предупреди за \"авторитарните сили, които се възстановяват и преуспяват на границите на Европа\". \r\nМакрон предупреди за нарастващия национализъм, докато се готви да посрещне десетки световни лидери, включително Тръмп и руския президент Владимир Путин, в неделя, за да отбележи 100 години от края на Първата световна война. \r\nДържавният глава повтори предупреждението си във вторник, че е поразен от сходствата между днешния свят и финансовата криза и \"национализмът, който играе върху страховете на хората\" от 30-те години на миналия век. \r\n\"Мирът и благоденствието, на които Европа се радва от 70 години, са златен момент в нашата история\", каза той, като предупреди, че това е изключение, а не правило. \r\n„От хилядолетия, това никога не е траело толкова дълго“, посочи президентът на Франция Еманюел Макрон. \r\nПревод и редакция:", "date": "2018.11.10", "title": "AFP: Започна срещата между Еманюел Макрон и Доналд Тръмп на фона на последния \"туийт\" на американския президент"}
{"url": "http://www.focus-news.net/news/2018/11/10/2588727/sport-rezultati-ot-nba.html", "text": "В нощта срещу събота се изиграха 7 мача от редовния сезон на Националната баскетболна асоциация на САЩ и Канада. Резултати: \r\nОрландо – Вашингтон 117:108 \r\nФиладелфия – Шарлът 133:132 след продължения \r\nАтланта – Детройт 109:124 \r\nМаями – Индиана 102:110 \r\nДенвър – Бруклин 110:112 \r\nЮта – Бостън 123:115 \r\nСакраменто – Минесота 121:110 \r\nНачело в Източната конференция са Торонто Раптърс с 11 победи и 1 загуба, а на Запад първи е шампионът Голдън Стейт Уориърс с 10 победи и 2 загуби.", "date": "2018.11.10", "title": "Спорт: Резултати от НБА"}
{"url": "http://www.focus-news.net/news/2018/11/10/2588731/pazardzhik-predprieti-sa-deystviya-za-pravilno-upravlenie-na-proizvodstveni-i-bolnichni-otpadatsi-v-pazardzhik-i-panagyurishte.html", "text": "През октомври по предписания на РИОСВ - Пазарджик са предприети действия за правилно управление на производствени и болнични отпадъци, съобщиха от  РИОСВ . Лечебно заведение в Пазарджик е осигурило подходящ съд за съхранението им, а металообработващо предприятие в Панагюрище е обособило зони за разделно събиране и вече съхранява правилно опасните отпадъци от производствената дейност. По предписания на РИОСВ през октомври са почистени нерегламентирани замърсявания с отпадъци на речните корита и прилежащи територии в община Пазарджик и на терени в землището на село Левски, община Панагюрище.", "date": "2018.11.10", "title": "Пазарджик: Предприети са действия за правилно управление на производствени и болнични отпадъци в Пазарджик и Панагюрище"}
{"url": "http://www.focus-news.net/news/2018/11/10/2588730/korneliya-ninova-bsp-az-sam-alternativata-na-boyko-borisov-v-oblastta-na-politikite.html", "text": "Аз съм алтернативата на Бойко Борисов в областта на политиките. Така отговори в предаването „Седмицата“ по  Дарик радио  лидерът на БСП Корнелия Нинова на въпрос иска ли да бъде министър-председател. Корнелия Нинова коментира искането на прокуратурата за снемането на депутатския имунитет на Елена Йончева, като нарече странни обвиненията за пране на пари. \r\nСпоред нея Йончева разполага с документи, които водят до изводи за корупция свързани с трасето на пътя, където стана катастрофата край Своге и попита защо властите са проспали тази цялата документация. \r\nНинова попита още как строители ще попречат на депутати от БСП да влизат в НС във връзка с искането на социалистическата партия да се направят проверки за строителството на пътища и допълни, че Строителната камара е поставила искането да не се извършват такива проверки. \r\nНа въпроса, дали Елена Йончева да бъде номинирана за евродепутат, Нинова каза, че е рано за подобен разговор. \r\nПактът за миграция на ООН бе също тема на разговора. Нинова посочи, че в него има текстове, които категорично не могат да бъдат приети. И като пример даде заложеното в документа, че се изравняват статутите на имигрантите бягащи от войни и икономическите имигранти. \r\nНинова критикува промените в местни данъци за автомобилите и посочи, че е посъветвала кметовете на БСП да се придържат към най-ниските ставки за данъците. \r\n„Ако управляваше БСП, щеше да е различно: финансирането да върви с промяна в моделите“, категорична бе Нинова. „Не просто наливане на пари, а даване на пари с ефект, който да стигне до хората“, допълни тя. \r\nКорнелия Нинова каза още, че до края на годината ще тръгне и телевизията на БСП.", "date": "2018.11.10", "title": "Корнелия Нинова, БСП: Аз съм алтернативата на Бойко Борисов в областта на политиките"}
{"url": "http://www.focus-news.net/news/2018/11/10/2588729/plovdiv-zhitelite-na-selo-bogdanitsa-otbelyazaha-tarzhestveno-100-godini-ot-kraya-na-parvata-svetovna-voyna.html", "text": "Жителите на садовското село Богданица отбелязаха тържествено 100 години от края на Първата световна война. Това каза за  Радио „Фокус“ – Пловдив  кметът на населеното място Александър Александров. Честването се състоя пред Паметника на загиналите във войните за обединението на България в периода 1912 - 1945 година, намиращ се в парка пред кметството. „Съчетахме две неща в един празник днес. Отбелязахме 100 години от края на Първата световна война, като почетохме паметта на всички 55 души от селото, загинали през войните. Събраха се много жители на селото, има и гости от Садово. Обстановката е изключително тържествена“, каза Александров. \r\nТой каза още, че Паметникът на загиналите във войните в селото е издигнат през 1983 година, като на него са изписани имената на всички, дали живота си за обединението на България. Монументът напомня за героизма на падналите в битка и тяхната любов към род и Родина. Кметът на село Богданица Александър Александров сподели, че неговият прадядо – Александър Михайлов Младенов, е загинал в боевете при Каймак-Чалан през 1916 година. \r\nТони МИХАЙЛОВ", "date": "2018.11.10", "title": "Пловдив: Жителите на село Богданица отбелязаха тържествено 100 години от края на Първата световна война"}
{"url": "http://www.focus-news.net/news/2018/11/10/2588728/pregled-na-mezhdunarodnite-novini-do-13-chasa-agentsiya-fokus.html", "text": "Президентът на САЩ Доналд Тръмп се срещна с френския си колега Еманюел Макрон в Париж в събота преди мероприятията по случай 100-годишнината от края на Първата световна война през почивните дни, които може да бъдат засенчени от призивите на френския държавен глава за създаване на европейска армия, от които Тръмп се почувства „засегнат“, съобщава  AFP . \r\nДвамата президенти са си стиснали ръцете на стълбите на входа на Елисейския дворец и американският президент е показал вдигнат нагоре палец преди да влезе за разговорите, по време на които лидерите ще се опитат да разрешат различията си около европейските въоръжени сили и по други въпроси. \r\n„Франс прес“ отбелязва, че още при кацането си във Франция държавният глава на САЩ написа „туийт“ за предложението на домакина си за създаване на европейска армия. \r\n„Президентът на Франция Макрон наскоро предположи, че Европа трябва да създаде собствена армия, за да се защитава от САЩ, Китай и Русия“ написа Тръмп, визирайки коментарите на френския държавен глава от преди три дни. „Много обидно, но, може би, Европа първо трябва да плаща справедлива част от бюджета на НАТО, който се субсидира основно от САЩ“. Агенция \"Фокус\" припомня: Макрон призова във вторник за създаване на „истинска европейска армия“, за да може континента да се защитава от Русия и дори САЩ, като това се случва, докато светът отбелязва 100-годишнината от края на Първата световна война. Привеждаме изведки от интервюто на френския президент пред радио Europe 1. \r\nМакрон, който настоява за създаване на общи въоръжени сили на Европейския съюз, откакто дойде на власт, подчерта, че Европа трябва да намали зависимостта си от американската военна мощ, особено, след като президентът на САЩ Доналд Тръмп обяви, че вади страната от договор за ограничаване на ядреното оръжие от Студената война. \r\n„Трябва да се защитаваме от Китай, Русия и дори САЩ“, заяви френският държавен глава пред радио Europe 1. \r\n„Когато виждам, че президентът Тръмп обявява, че излиза от голям договор за разоръжаване, подписан след европейската ракетна криза през 80-те, си мисля, кой е основната жертва? Европа и нейната сигурност“, обясни държавният глава. \r\n„Няма да защитим европейците, освен ако не решим да имаме истинска Европейска армия“, увери още той в интервюто, записано в понеделник вечерта във Вердюн, където е в рамките на обиколката си на Западния фронт от времената на Първата световна война. \r\nИзправен пред „Русия, която е на нашите граници и показа, че може да бъде заплаха“, Макрон посочи: „Имаме нужда от Европа, която може да се защитава по-добре сама, без да зависи изключително от САЩ“. \r\nПрез миналата година ЕС стартира съвместен фонд за отбрана в размер на няколко милиарда евро, предназначен да развие военния капацитет на Европа и да направи континента по-стратегически независим, отбелязва „Франс прес“. \r\nФранция също оглавява създаването на сила от девет страни, предназначена да бъде в състояние бързо да създаде съвместна военна операция, да евакуира от военна зона или да окаже помощ при природно бедствие, добавя още френската агенция. \r\n\"Мирът в Европа е несигурен\", заяви Макрон пред „Европа1“. \r\n\"Бяхме засегнати от опити за проникване в кибер пространството и многобройни интервенции в нашите демокрации\", каза той, очевидно, визирайки Русия. \r\nТой също така предупреди за \"авторитарните сили, които се възстановяват и преуспяват на границите на Европа\". \r\nМакрон предупреди за нарастващия национализъм, докато се готви да посрещне десетки световни лидери, включително Тръмп и руския президент Владимир Путин, в неделя, за да отбележи 100 години от края на Първата световна война. \r\nДържавният глава повтори предупреждението си във вторник, че е поразен от сходствата между днешния свят и финансовата криза и \"национализмът, който играе върху страховете на хората\" от 30-те години на миналия век. \r\n\"Мирът и благоденствието, на които Европа се радва от 70 години, са златен момент в нашата история\", каза той, като предупреди, че това е изключение, а не правило. \r\n„От хилядолетия, това никога не е траело толкова дълго“, посочи президентът на Франция Еманюел Макрон. \r\n***   В събота в Сърбия се провеждат съвместни тактически военни маневри на име „Век на победителя 1918 – 2018“ по случай отбелязването на 100-годишнината от победата в Първата световна война, пише  електронното издание на белградския ежедневник „Вечерне новости“ . \r\nНа ученията, които бяха открити на полигона Пасулянски ливади край Кралево, присъства президента на страната Александър Вучич , премиерът Ана Бърнабич и други официални лица. \r\nМаневрите „Век на победителя 1918-2018“ се провеждат едновременно на десет локации и ще се изпълняват задачи за „подготовката и използването на силите за реагиране на сръбските въоръжени сили“. В ученията участват 8000 военнослужещи от сухопътната армия, военновъздушните и противовъздушните сили, както и над 600 военни системи. \r\n***  След като в течение на петък бившият македонски премиер Никола Груевски не се яви в затвора в Шуто Оризари, за да започне излежаването на двугодишната си присъда се появиха спекулации, че може да е избягал, пише  македонският „Фокус“ . \r\nОт вчера той е неоткриваем. Призовкарите не са го открили на три пъти в дома му, за да му предадат решението на съда, с което се отхвърля жалбата му за отлагане на присъдата, а освен това Груевски си е изключил мобилния телефон. От 6 ноември бившият премиер не е активен и във „Фейсбук“. \r\nВсе още не се знае дали с него е предоставената му от министерството на вътрешните работи като бивш премиер 24-часова охрана. \r\n***  Лидерът на „Нова Демокрация“ Кириакос Кицотакис подчерта, че за него и за основната опозиционна партия в Гърция остава неприемливо признаването на македонската нация и македонския език с Договора от Преспа. В интервю пред  Deutsche Welle , той предупреди, че ако настоящото правителство не успее да ратифицира договора в актуалния състав на парламента в Атина, това няма да се случи в един нов парламент след избори. \r\nНай-големият проблем за Мицотакис е „македонският иредентизъм“. \r\n„Нашият голям проблем с този договор е, че свързването на всички негови елементи засилва т.нар. „македонски иредентизъм“, обяснява той. \r\n„И тук не говоря само за името. Говоря на първо място за въпроси като езика и единната македонска нация, която чрез този договор – за първи път в историята на преговорите със съседната страна – се признават. В този смисъл премиерът Ципрас премина Рубикон. И признаването на една македонска нация, както се предвижда с този договор, за нас е много проблематично“, оценява лидерът на гръцката опозиция. \r\nТой още веднъж повтори, че „Нова Демокрация“ ще гласува против Договра от Преспа в гръцкия парламент. \r\n„Нова Демокрация няма да ратифицира този договор, когато той стигне до парламента. И ние няма да ратифицираме този договор ако, по някаква причина, падне правителството и споразумението бъде поставено на гласуване чак след изборите“, подчерта Мицотакис. \r\n***  Министърът на външните работи на Русия Сергей Лавров оцени в петък, че усилията на Европейския съюз да посредничи между Белград и Прищина са се провалили, предава  белградското радио „Б92“ . \r\nСпоред Лавров, САЩ също „налагат въпроса за формирането на (косовска) армия“. \r\n„Очевидно е, че усилията на ЕС се провалиха, защото Прищина отказва да приложи всички споразумения, които бяха постигнати до този момент“, обясни руският външен министър. \r\nТой уточни, че това, най-вече, се отнася до формирането на Общност на сръбските общини в Косово. \r\n„Усилията на Прищина до формира собствена армия представляват откровено нарушения на Резолюция 1244 на Съвета за сигурност на ООН. Допълнително, Прищина е поставена под натиск отвън и най-много от САЩ“, продължи дипломатът. \r\nСлед срещата си с министъра на външните работи на Коморските острови, който преди това е бил в Белград в четвъртък, Лавров подчерта, че Москва приветства решението на страната да оттегли признанието си на Косово. \r\n„Разбира се, че го приветстваме. Русия ще продължи да се придържа към решенията на Съвета за сигурност и в бъдеще, визирам преди всичко Резолюция 1244, в която се казва, че Косово е част от Сърбия. Трябва да бъдат изпълнени всички мерки, предвидени в тази резолюция“, подчерта първият дипломат на Москва. \r\n***  „На никаква цена не може да се поставя под въпрос суверенитета и интегритета на Сърбия в Косово и Метохия. Косово никога не е било, нито може да бъде, чисто политически въпрос, за чието решаване имат монопол изключително държавните органи“, заявиха от Светият архиерейски синод на Сръбската православна църква“, пише  онлайн изданието на вестник „Нова Македония“ . \r\n„За нас въпросът за Косово и Метохия, през историята и днес, преди всичко е за оцеляването на духовенството, монашеството, вярващия народ, а също така това е древно светилище, без което не бихме били това, което сме“, се казва в съобщението на Сръбската църква. \r\n„Всеки подпис, който е за признаване на Косово, влизане в ООН, или отричане на Сърбия от него под каквато и да била форма, завинаги ще предаде историческите права на Сърбия върху тези коренни територии на нашата духовност и държава“, предупреждават още от Светия Синод на СПЦ. \r\nСръбската църква специално предупреждава за това, че под предлаганото „разграничаване между сърбите и албанците“ се предвижда откъсването на най-голямата и най-важна част на Косово от състава на Сърбия и неговото признаване като независимо Косово, или част от Велика Албания. Последиците от подобно решение ще бъдат трагични за оцеляването на нашия сръбския народ и неговите светилища. Ако това се случи, мнозинството от сърбите, останали без нужната защита и сигурност, биха били принудени да се изселят от тази историческа територия, на която с още по-голяма интензивност ще се формира едно чисто албанско общество, чрез заличаването на следите от сръбското съществуване, се посочва в изявлението на СПЦ. \r\n***  Официалният представител на Министерството на външните работи на Русия Мария Захарова счита, че затягането на контрола върху медиите в западните страни и претенциите към руските журналисти от тези страни свидетелстват, че Русия не губи информационната война. Ограничаването на свободата по отношение на руските средства за масова информация е голяма грешка, заяви още Захарова в интервю пред телевизионния канал НТВ, излязло в ефир в събота, предава  ТАСС . \r\nВ отговор на въпрос дали Русия губи информационната война, тя каза: „Ако я губехме, много неща щяха да са различни – тогава не биха преписвали спешно вътрешните закони във Франция, Германия и Великобритания, не биха поставяли допълнителни изисквания към медиите и журналистиката и т.н. Не биха викали собствениците и представителите световните социални мрежи при тях, за да изискат да се блокира всичко, което е свързано с Русия, а освен това тогава не биха имали претенции към нашите журналисти“. \r\n„Дълго ни учиха, а ние взехме, че се научихме и започнахме да работим даже по-добре от тях в много отношения“, добави Захарова. \r\n„Настъпи момент на объркване в Запада: какво да правим с тях? В социалните мрежи те могат да пишат пред цялата страна открито нещата, които мислят, да публикуват снимки и т.н. Говорим за тотално объркване и голямата им грешка е ограничаването на свободата в техните страни и по отношение на нас, затова, че разпространяваме информация“, заключи дипломатът. \r\n***  Бившият македонски премиер Никола Груевски не се е появил в затвора и в събота сутринта, за да започне да излежава присъдата си от две години, са заявили неназовани източници пред  македонския „Фокус“ . \r\nВ течение на вчерашния ден той не е бил открит, за да му бъде предадено решението на Наказателния съд, че жалбата му за отлагане на началото на наказанието е отхвърлена. \r\nВеднага щом получи този документ, присъдата влиза в сила и бившият премиер трябва доброволно да се яви в затвора. Ако не го направи, той ще бъде арестуван и отправен в поправителното заведение от органите на реда.  \r\n„Фокус“ отбелязва, че е възможно Груевски да се яви в затвора в събота или неделя без да получил лично решението на съдиите. Ако не го направи, в понеделник решението ще бъде предадено на Наказателния съд, който да му го предаде ако реши да се яви на друго дело, по което е обвиняем. \r\nНикола Груевски беше осъден на две години лишаване от свобода заради закупуването на луксозен мерцедес за 580 хиляди евро с бюджетни средства. \r\n***  Късно в петък представители на САЩ и Китай са преговаряли по спорните въпроси в двустранните отношения, като емисарите на Вашингтон са призовали за спиране на милитаризацията на Южнокитайско море, което е предизвикало критики от китайската страна за постоянното изпращане на американски военни кораби в близост до островите, за които претендира Пекин, съобщава  Reuters . \r\nПо време на двустранните разговори на високо равнище във Вашингтон между държавния секретар на САЩ Майк Помпео и министъра на отбраната на страната Джеймс Матис и члена на политбюро на Китайската комунистическа партия Йанг Жейчи и военния министър на Китай Вей Фенгче двете страни са озвучили директно много от основните си претенции една спрямо друга, включително по търговския спор, свободата на навигацията в Тихия Океан, самоуправлението на Тайван и репресиите срещу уйгурското мнозинство в Китай. \r\nДвамата представители на Пекин също са използвали възможността да предупредят публично Вашингтон, че търговската война между най-големите икономики на света ще навреди и на двете страни и да призоват за запазване на комуникационните канали. \r\nВъпреки изказаните претенции, отбелязва британската агенция, целта на разговорите изглежда е била да се уточнят детайлите около срещата между президентите на Китай и САЩ Си Дзинпин и Доналд Тръмп на форума на Г-20 в Аржентина през ноември. \r\n„САЩ не провеждат Студена война и не следват политика на сдържане спрямо Китай“, заяви държавният секретар Майк Помпео на пресконференцията след преговорите. \r\nНезависимо, че Вашингтон и Китай са изправени пред трудни предизвикателства, „сътрудничеството продължава по много въпроси“, подчерта още той, като посочи за пример усилията за денуклеаризация на Северна Корея. \r\nЙанг, от своя страна, е подчертал, че Китай не желае конфронтация, но Пекин има правото да строи „необходимите отбранителни съоръжения“ на „собствената си територия“ и е призовал Вашингтон да спре да изпраща военни кораби и самолети в близост до островите. \r\nВ отговор на това Матис е заявил, че САЩ действат в съответствие с международното право, което им гарантира достъп до Южнокитайско море. \r\nВ събота от китайското външно министерство са коментирали, че разговорите са били „откровени, конструктивни и много плодотворни“. \r\n*** Правителството на Япония планира да ускори хода на преговорите с Русия по териториалния въпрос и разчита през следващата година да подпише рамков договор за Курилските острови, съобщи в събота вестник The Mainichi, позовавайки се на правителствени източници, предава  ТАСС . \r\nСпоред информацията на изданието, премиерът на Япония Синдзо Абе в хода на очакващата се следващата седмица среща с руския президент Владимир Путин в Сингапур по време на Източноазиатската среща на върха има намерение да направи съответстващото предложение по преговорния процес. Отбелязва се, че японската страна иска да потвърди Съвместната декларация на СССР и Япония от 1956 година, в която Москва изрази готовност в качеството на жест на добра воля след сключването на мирния договор да предаде на Япония остров Шикотан и редица малки необитаеми островчета, които в Япония се наричат Хабомаи. \r\nСлед това Токио планира да продължи преговорите с Москва с цел разрешаване на териториалната принадлежност на два други малки острова от Курилската верига – Итуруп и Кунашир. Също така Япония разчита да сключи рамков договор с Русия по териториалния проблем през 2019 година, тъй като през юни Путин може да отиде в страната по време на срещата на Г-20. \r\nТАСС припомня, че през септември, в хода на дискусиите по време на Източния икономически форум във Владивосток, Путин предложи на Япония да подпише мирен договор до края на годината без предварителни условия. \r\n*** В Гърция е станало тежко ПТП с участието на микробус, пълен с бежанци – един човек е загинал, а 20 са ранени, съобщава солунското електронно издание  Thestival.gr , цитирано от  РИА Новости . \r\nИнцидентът е станал в 20.30 часа местно време (съвпада с българското време) на изхода от Солун при Враснон. Сблъскали са се микробус,пълен с бежанци и товарен автомобил. \r\n\"Съобщава се, че инцидентът е станал по време на полицейско преследване\", - пише изданието. \r\nВ резултат на произшествието един човек е загинал, а 20 са ранени, от които пет деца. Едно от тях е получило черепно-мозъчна травма. На място са пристигнали 12 линейки.  Всички пострадали са транспортирани до болници в Солун. \r\n*** САЩ не планират да разполагат ракети, забранени от Договора за премахване на ракетите със среден и по-малък обсег (ДРСМО), в Европа, заяви съветникът по националната сигурност на президента Доналд Тръмп Джон Болтън, като изявлението му е разпространено от пресслужбата на Съвета по национална сигурност към Белия дом, цитиран от  TACC . \r\n\"САЩ нямат планове да разполагат в близко бъдеще ракети, забранени от ДРСМО в Европа.Това е част от глобалната стратегия на Алианса и на САЩ.Ние сме в тясно сътрудничество с нашите съюзници по този въпрос и сме оптимисти за това, че нашите позиции ще съвпаднат \", каза той. \r\nВ този контекст Болтън също така обясни отново защо Съединените щати смятат, че оттеглянето от ДРСМО е единственият подходящ сценарий. Според него, на първо място, Вашингтон не е в състояние да убеди Москва отново да се съобрази с договора, който според американската страна тя нарушава. \"Хората питат защо не провеждаме по-нататъшни преговори за възможността за завръщането на  Русия в Договора, за да изпълним споразумението, но тяхната позиция е, че те отричат факта, че нарушават споразумението\", каза той. \r\nВ допълнение, Болтън обърна внимание на факта, че договорът вече е остарял от технологична гледна точка, обяснявайки, че и двете страни са в състояние да базират ракети на военни кораби, като тези забранени от ДРСМО, тъй като договорът е забранява само наземни ракети. \"Имаме кораби в Балтийско море и в Черно море, които са оборудвани със същите ракети със същия обхват и характеристики, които в този случай са законни, но са незаконни на територията на страните от НАТО, само на няколко мили\", каза той. \r\n\"Руснаците имат същите възможности: разполагат с въздушно-базирани, морски и наземни крилати ракети. И така, от технологична гледна точка, ние сме в напълно различно време от преди. сега той е изживял себе си \", твърди Болтън.", "date": "2018.11.10", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/11/10/2588719/tsvetan-tsvetanov-gerb-prezidentat-otricha-vsichko-i-tarsi-agresivniya-podhod-a-ne-izgrazhdaneto-na-mostove-mezhdu-grazhdanite-i-institutsiite.html", "text": "Много е тревожно за институцията, че президентът влезе в този тон на поведение - да отрича всичко, да търси агресивния подход, а не да търси изграждането на мостове между гражданството общество и институциите. Това каза пред журналисти председателят на ПГ на ГЕРБ и зам.-председател на партията Цветан Цветанов след научна конференция на тема: „Проекции на комунистическия тоталитаризъм в България в периода 1944-1989 г.“, предаде репортер на  Агенция „Фокус“ . „Можем да сложим Корнелия Нинова и президента под общ знаменател“, коментира той. „Прозрачна ли беше президентската кампания? Как социално слаби хора, които даже не знаят, са направили дарение за кампанията - те бяха използвани“, заяви Цветан Цветанов. „Един призив към уважаваната от мен Елена Йончева за темата за финансирането на кампаниите, за президентската кампания. Защо не направим работна група и не обсъждаме тази тема, да видим източниците за финансиране“, посочи той. Според него някои с тъмното и непрозрачно финансиране постигат политически цели и влизат в дадено управление. „Категорично казваме, че президентската кампания и усвоените средства, по никакъв начин не дават право на президента да говори за морал и прозрачност“, обяви председателят на ПГ на ГЕРБ. \r\nБиляна ИВАНОВА", "date": "2018.11.10", "title": "Цветан Цветанов, ГЕРБ: Президентът отрича всичко и търси агресивния подход, а не изграждането на мостове между гражданите и институциите"}
{"url": "http://www.focus-news.net/news/2018/11/10/2588734/gazeta-express-kosovo-arestuvaha-srabski-politsay-v-kosovo-za-narkotrafik.html", "text": "Сръбски полицай е арестуван в косовския град Истог във връзка с разследване за наркотрафик. Той е използвал ремарке със сръбски чинии, за да пренесе наркотиците от Албания до Белград през Косово, съобщава  косовското издание Gazeta Express . \r\nРазследване на клона на косовската прокуратура в Педжа е довело до редица арести на лица, свързани с мрежа за наркотрафик, като сред тях е и активен член на сръбските органи на реда. Властите обявиха, че в хода на операцията са конфискували 146 килограма марихуана, оборудване, използвано за пригаждане на ремаркето, мобилни телефони и други доказателства, пише изданието. \r\nМрежата за наркотрафик е използвала Косово като транзитна страна, уточняват местните органи на реда. Във връзка със случая са задържани за по един месец още трима сръбски граждани. \r\nПревод и редакция:", "date": "2018.11.10", "title": "Gazeta Express (Косово): Арестуваха сръбски полицай в Косово за наркотрафик"}
{"url": "http://www.focus-news.net/news/2018/11/10/2588726/varna-osigureno-e-politseysko-prisastvie-za-predstoyashtiya-protest-sreshtu-visokite-tseni-na-gorivata.html", "text": "Осигурено е полицейско присъствие за предстоящия протест срещу високите цени на горивата и футболния мач във Варна. Това съобщиха за  Радио „Фокус” – Варна  от „Пътна полиция”. Протестът срещу високите цени на горивата е плануван за 13.30 часа, като сборният пункт е в 13.00 часа на паркинга на търговския обект на ул. „Атанас Москов“ 2. Шествието с автомобили ще премине по булевардите „Владислав Варненчик“ и „Мария Луиза“. Пред сградата на Общината в 14.30 часа ще започне протестен митинг, а шествието на автомобилите ще продължи по булевардите в града. Протестът е и в подкрепа на майките на деца с увреждания, които протестират в София с искане за оставката на Валери Симеонов. Жителите на Варна не са съгласни още с по-високите данъци и въвеждането на тол таксите.  \r\nПолицейско присъствие е осигурено и за предстоящия футболен мач от 15.00 часа между отборите на Черно море и Левски. \r\nОт полицията допълниха, че към момента трафикът във Варна е спокоен по основните улици и булеварди.  От началото на деня в рамките на един час на Аспарухов мост са регистрирани две катастрофи с материални щети. Всички светофарни уредби функционират нормално.  \r\nМарияна ВАЛЕНТИНОВА", "date": "2018.11.10", "title": "Варна: Осигурено е полицейско присъствие за предстоящия протест срещу високите цени на горивата"}
{"url": "http://www.focus-news.net/news/2018/11/10/2588739/plovdiv-49-godishen-mazh-e-postradal-pri-pozhar-v-apartament-v-grada.html", "text": "49-годишен мъж е пострадал при пожар в апартамент в Пловдив. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“ - Пловдив. Сигналът за възникнали пламъци е получен в 20.33 часа снощи. Произшествието е ликвидирано с два противопожарни автомобила и 7 служители от Четвърта районна служба „Пожарна безопасност и защита на населението“ – Пловдив. Пострадалият мъж е бил обгазен и своевременно е откаран от екип на Центъра за спешна медицинска помощ. В резултат на пожара са опушени 40 кв. м стени, унищожено е и домашно имущество. \r\nТони МИХАЙЛОВ", "date": "2018.11.10", "title": "Пловдив: 49-годишен мъж е пострадал при пожар в апартамент в града"}
{"url": "http://www.focus-news.net/news/2018/11/10/2588733/d-r-mila-demirevska-lekar-homeopat-homeopatichnite-preparati-mogat-da-podsilyat-imunnata-ni-sistema-i-da-ni-predpazyat-ot-gripa.html", "text": "Хомеопатичните препарати могат да подсилят имунната ни система и да ни предпазят от грипа. Това каза за  Радио „Фокус“ - Пирин  д-р Мила Демиревска, лекар хомеопат. Тя уточни, че съществуват монопрепарати, както и комбинирани такива, които биха могли да се използват за превенция от вирусни заболявания. „Ехинацеята се прилага най-често за подсилване на имунната система“, каза д-р Демиревска. Тя допълни, че хомеопатично лечение се назначава, както при остри, така и при хронични заболявания. „Остро протичат настинките, простудите и вирусните заболявания. Хомеопатията може да се прилага, както при инфекции на дихателните пътища, така и при инфекции храносмилателния тракт и други остри травми. Алтернативният метод се съчетава и използва и при хронични заболявания“, заяви специалистът. По думите ѝ не може да се каже, че хомеопатията лекува всичко, но помага при доста заболявания. \r\nДенис НИКИФОРОВ", "date": "2018.11.10", "title": "Д-р Мила Демиревска, лекар хомеопат: Хомеопатичните препарати могат да подсилят имунната ни система и да ни предпазят от грипа"}
{"url": "http://www.focus-news.net/news/2018/11/10/2588735/ria-novosti-vanshnite-ministri-na-rusiya-i-avstriya-sa-obsadili-shpionskiya-skandal.html", "text": "Министрите на външните работи на Русия и Австрия Сергей Лавров и Катрин Кнайсъл са обсъдили по телефона двустранните отношения след задържането на пенсионирания австрийски военен по обвинение за шпионаж в полза на Москва, съобщават на уебсайта на руското външно ведомство, предава  РИА Новости . \r\nКакто отбелязват от министерството, Кнайсъл е разяснила мотивите на Виена за взимането на това решение в развилата се ситуация и е изразила надежда, че тези мерки няма да се отразят на бъдещото развитие на двустранните взаимоотношения. \r\nЛавров, от своя страна, е подчертал неприемливостта на „практиката на предявяването публично на обвинения без доказателства“, което е в разрез с нормите на международното общуване. Той също така е отбелязал, че всички взаимни тревоги трябва да се обсъждат по отворените канали за комуникация и на те трябва да са основани на факти. \r\nПревод и редакция:", "date": "2018.11.10", "title": "РИА Новости: Външните министри на Русия и Австрия са обсъдили шпионския скандал"}
{"url": "http://www.focus-news.net/news/2018/11/10/2588738/kmetat-na-sofiya-yordanka-fandakova-zapochnaha-proverki-za-nereglamentirano-gorene-na-gumi-i-otpadatsi.html", "text": "Проверки за нерегламентирано горене на гуми и отпадъци в район “Красна поляна” снощи и рано тази сутрин установиха горене на гуми на едно място и две запалени на открито огнища. Това е написала в профила си в социалната мрежа  „Фейсбук“  Йорданка Фандъкова – кмет на София. „Два екипа на дирекция “Аварийна помощ и превенция” на Столична община, екип на Трето районно на МВР и екип на пожарната извършваха обходите. По мое искане рано тази сутрин в района измерване направи и мобилната станция на Изпълнителната агенция по околна среда. Проверките продължават и днес с екипите на Столична община - звеното за “Аварийна помощ и превенция” и Столичен инспекторат, като към тях се включват и екипи на Трето районно на МВР и на Жандармерията, която има дежурен пост в района на Виетнамските общежития“, заявява Фандъкова и благодари на гражданите, които са ѝ писали снощи и които са насочвали проверяващите екипи.", "date": "2018.11.10", "title": "Кметът на София Йорданка Фандъкова: Започнаха проверки за нерегламентирано горене на гуми и отпадъци"}
{"url": "http://www.focus-news.net/news/2018/11/10/2588732/dots-rumyana-kolarova-politolog-bezdeystvieto-na-upravlyavashtite-ne-mozhe-da-bade-izhod-ot-sazdalata-se-obstanovka-na-destabilizatsiya.html", "text": "Бездействието на управляващите не може да бъде изход от създалата се обстановка на дестабилизация. Това каза за седмичното обзорно предаване „Метроном“ на  Радио „Фокус“  политологът доц. Румяна Коларова в коментар за политическите и обществени тенденции през изминалата седмица. По думите ѝ дестабилизацията на правителството е свързана със загубата на перспективата пред ГЕБР от къде е тръгнала и къде е електоралната й основа. „Ако има дестабилизация на правителството, тя не е свързана с някакъв вид парламентарна игра. Управляващите подцениха българските граждани. „Обединени патриоти“ наложиха силно консервативен и нетолерантен език на говорене като се надяваха, че ще получат достатъчна публична подкрепа. Чрез държание от типа „Орбан“ управляващите се нахъсваха, че ще натрупат подкрепа. Истината е, че българското общество е много по-толерантно и либерално от това, което си представят „Обединени патриоти“ или съветниците в ГЕРБ, които търсят радикализация вдясно на ГЕРБ. Затова правителството загуби баланса си“, обясни доц. Румяна Коларова. ГЕРБ е беше печеливша като център-дясно формация, която е печелила и център-ляво гласовете, припомни тя. Доц. Коларова изрази надежда, че бъдещето на правителството няма да бъде заложник на опозиционните партии.", "date": "2018.11.10", "title": "Доц. Румяна Коларова, политолог: Бездействието на управляващите не може да бъде изход от създалата се обстановка на дестабилизация"}
{"url": "http://www.focus-news.net/news/2018/11/10/2588740/pazardzhik-blizo-1500-parvoklasnitsi-ot-oblastta-sa-poluchili-tseleva-pomosht-za-uchebnata-20182019-godina.html", "text": "Общо 1499 първокласници от област Пазарджик получиха целева помощ от 250 лева за учебната 2018/2019 година. Това съобщи за  Радио „Фокус“ – Пазарджик  Димитрия Гърдева, директор на Районна дирекция „Социално подпомагане“ – Пазарджик. До крайния срок 15 октомври са подадени 1642 заявления-декларации, а издадените заповеди за отпускане на помощта тази година са 1552 и се отнасят за 1573 деца. Няма издадени заповеди за отпускане на помощта в натура, а заповедите за отказ са 90. „Помощта за първокласници се отпуска по реда на Закона за семейните помощи за деца, като право да я получат имат семейства, чиито деца са записани за първи път  в първи клас на държавни или общински училища. Друго задължително условие е средномесечният доход на член от семейството за предходните 12 месеца да е по-нисък или равен на 450 лв. Помощта се отпуска без условия за доход за деца с трайни увреждания, сираци и деца, настанени в приемни семейства и в семейства на роднини и близки по реда на Закона за закрила на детето“, уточни Гърдева. Тя добави, че до 15 ноември в дирекциите „Социално подпомагане“ в областта трябва да извършват проверки в училищата с цел установяване дали децата са постъпили в училище. По думите ѝ ако детето не постъпи в училище или не посещава редовно учебните занятия до завършването на първи клас, помощта ще трябва да бъде възстановена. За миналата учебна 2017/2018 година подадените заявления-декларации за отпускане на въпросната помощ бяха общо 1732, а издадените заповеди за отпускане на помощта бяха 1643 и се отнасяха за 1677 деца. Нямаше издадени заповеди за отпускане на помощта в натура. Заповедите за отказ бяха 89. \r\nАлбена ЖИЛЕКОВА", "date": "2018.11.10", "title": "Пазарджик: Близо 1500 първокласници от областта са получили целева помощ за учебната 2018/2019 година"}
{"url": "http://www.focus-news.net/news/2018/11/10/2588743/prof-georg-kraev-folklorist-zimniyat-tsikal-ot-praznitsi-ot-dimitrovden-do-badni-vecher-e-s-ideyata-za-opazvane-na-bogochoveka-koyto-shte-se-rodi.html", "text": "Зимният цикъл от празници от Димитровден до Бъдни вечер е с идеята за опазване на Богочовека, който ще се роди. Това каза за седмичното обзорно предаване „Метроном“ на  Радио „Фокус“   фолклористът проф. Георг Краев. Той допълни, че с идването на Рождество Христово идва и новото начало, след което всичко се повтаря. За някогашните българи годината е започвала не от Нова година, а от Сурва, т.е. е била е сурова, припомни проф. Краев. Фолклористът уточни, че преди това ни очакват три важни празника в един ден – 14 ноември: Филиповден, Мратиняка и Вълчите празници. „Най-интересен е Мратиняка – едно суникакво същество с огромни зелени очи, което мори пилетата. Вълчите празници са изключително древен обичай в чест на вълка. Стопанката на къщата задължително трябва да завърже с червен конец гребена и ножиците, за да се захлопнат устата на вълка. След това да намаже всички ъгли в къщата с кал, за да замаже очите на вълка и той да не напада хората и стоката. Най-опасен е Зверинден – денят на Куцолан – най-старият и най-опасен вълк с това, че е различен от другите“, разказа проф. Георг Краев. Според него отговорността ни пред нас самите е да решим дали да останем българи, които познават традициите, обичаите и миналото си. Фолклористът обясни, че ако искаме да бъдем европейци, е редно първо да съхраним чудото на българщината – не да я обработваме и изменяме, а да я тачим.", "date": "2018.11.10", "title": "Проф. Георг Краев, фолклорист: Зимният цикъл от празници от Димитровден до Бъдни вечер е с идеята за опазване на Богочовека, който ще се роди"}
{"url": "http://www.focus-news.net/news/2018/11/10/2588744/gd-granichna-politsiya-intenziven-e-trafikat-na-gkpp-kapitan-andreevo-lesovo-dunav-most-vidin-i-dunav-most-ruse.html", "text": "Интензивен е трафикът на ГКПП „Капитан Андреево“, „Лесово“, „Дунав мост“-Видин и „Дунав мост“-Русе на изход за товарни автомобили. Това съобщиха от пресцентъра на  ГД „Гранична полиция“ . Информацията за трафика на българските гранични контролно-пропускателни пунктове е към 13.00 часа.  \r\nНа българо-сръбската, българо-македонската и на българо-гръцката граница трафикът е нормален на всички гранични контролно-пропускателни пунктове.", "date": "2018.11.10", "title": "ГД „Гранична полиция“: Интензивен е трафикът на ГКПП „Капитан Андреево“, „Лесово“, „Дунав мост“-Видин и „Дунав мост“-Русе"}
{"url": "http://www.focus-news.net/news/2018/11/10/2588741/stoyan-dimitrov-fitnes-instruktor-zabelyazvam-zhelanie-v-horata-da-sportuvat-no-povecheto-barzo-se-otkazvat.html", "text": "Освен че е важно да влезеш в спортната зала, е важно и да намериш специалист, който да ти обясни техниката на изпълнение на определените упражнения и техниката на изпълнение на определеният прийом на съответния спорт. Това каза за  Радио „Фокус“ – Бургас  Стоян Димитров, единственият фитнес инструктор в Бургас, който води групови занимания за деца. „Забелязвам желание в хората да спортуват, но и забелязвам, че бързо се отказват. Спортът не е за 1 - 2 месеца“, каза още Димитров. По думите му спортът е начин на живот и здраве. Той добави, че родителите първо трябва да решат дали искат послушни и тихи деца на таблет, или диви и весели деца, които да изграждат себе си и да израстват пред тях, преди всичко здрави. „Много рядко оставяме децата да бъдат себе си. Опитваме се да ги направим наше подобие, като ги захранваме с нашите страхове и амбиции, което е грешно. Децата имат собствени мечти и желания, с които ние сме задължени да се съобразяваме“, заяви Димитров. По думите му е добре родителите да имат желание и да намират време за физическото възпитание на децата си. \r\nДеница ДИМИТРОВА", "date": "2018.11.10", "title": "Стоян Димитров, фитнес инструктор: Забелязвам желание в хората да спортуват, но повечето бързо се отказват"}
{"url": "http://www.focus-news.net/news/2018/11/10/2588745/burgas-ostava-kritichno-sastoyanieto-na-deteto-koeto-padna-ot-4-tiya-etazh-na-zhilishtna-sgrada.html", "text": "Остава критично състоянието на детето, което падна от 4-тия етаж на жилищна сграда. Това потвърди за  Радио „Фокус“ – Бургас  Юлия Андреева, говорител на УМБАЛ – Бургас. По думите ѝ състоянието му от вчера е без промяна и е под постоянно лекарско наблюдение. „Фокус“ припомня , че рано сутринта вчера детето е оставено без надзор, успяло е да излезе на остъклената тераса и е паднало през прозореца от четвъртия етаж. \r\nДеница ДИМИТРОВА", "date": "2018.11.10", "title": "Бургас: Остава критично състоянието на детето, което падна от 4-тия етаж на жилищна сграда"}
{"url": "http://www.focus-news.net/news/2018/11/10/2588746/sport-klaudio-ranieri-e-kandidat-za-trenyor-na-dzhenua-tifozite-protestirat.html", "text": "Тифозите на Генуа ще протестират срещу ексцентричния президент на клуба Енрико Прециози по време на мача срещу Наполи в Генуа довечера от 21:30, след като се разбра, че последният кандидат за треньор на отбора на мястото на Иван Джурич е Клаудио Раниери. Италианските медии отбелязват, че привържениците на клуба вече са били раздразнени от уволнението на Давиде Балиардини след 7 мача от новия сезон, което е третото му освобождаване от клуба. В момента Раниери е без работа от май, когато напусна френския Нант.", "date": "2018.11.10", "title": "Спорт: Клаудио Раниери е кандидат за треньор на Дженуа, тифозите протестират"}
{"url": "http://www.focus-news.net/news/2018/11/10/2588737/kolyo-kolev-sotsiolog-destabilizatsiyata-na-upravlyavashtite-e-produkt-na-sobstvenite-im-deystviya-a-ne-e-zasluga-na-edna-ili-druga-opozitsionna-politicheska-sila.html", "text": "Дестабилизацията на управляващите е продукт на собствените им действия, а не е заслуга на една или друга опозиционна политическа сила. Така социологът Кольо Колев коментира изминалата политическа седмица за седмичното обзорно предаване „Метроном“ на  Радио „Фокус“ . Според него отделните политически формации в опозиция – БСП, ДПС и „Воля“ се възползват от тези грешки, играейки своята политическа игра. „В резултат от това хората си казват „това е крадлива държава и управление, което гледа всячески и още веднъж да ни бръкне в джоба“. Коренът на злото не са действията на опозиционните партии – това, което торпедира ГЕРБ, са грешките на самата партия. Непрекъснатите скандали, които до голяма степен са породени от негативната селекция в администрацията в продължение на близо 10 години, води до все повече и повече кризи и нанася тежък удар – имиджов и политически – върху управляващите“, обясни Кольо Колев. Малко вероятно е сегашното правителство да издържи до евроизборите през 2019 година, прогнозира социологът. „Ако все пак управляващите устискат и през месец май догодина постигнат високи резултати – това ще им подейства стабилизиращо. Сегашното назряващо недоволство на избирателите би пренасочило електорат не толкова към опозицията, колкото към екзотични политически формации“, каза още той.", "date": "2018.11.10", "title": "Кольо Колев, социолог: Дестабилизацията на управляващите е продукт на собствените им действия, а не е заслуга на една или друга опозиционна политическа сила"}
{"url": "http://www.focus-news.net/news/2018/11/10/2588736/vidin-nad-100-avtomobila-se-vklyuchiha-v-protestno-avtoshestvie-v-grada-sreshtu-visokite-tseni-na-gorivata.html", "text": "Над 100 автомобила се включиха в протестно автошествие в града, предаде репортер на  Радио „Фокус“ – Видин . Организатори са Гражданска инициатива за магистрала до Видин и тунел под Петрохан, като идеята е възникнала в социалните мрежи. Протестът е срещу високите цени на горивата и срещу системата бонус-малус, която се предлага за гражданската отговорност. Присъстващите на шествието подкрепят и протеста на майките, които искат оставката на вицепремиера Валери Симеонов. От автомобилите се развяват български знамена и черни балони. Част от протестиращите са с черни тениски с надпис „Системата ги убива“. Росица Кирова, която е сред организаторите заяви пред журналисти: „Излизаме в пълна солидарност към майките с деца с увреждания, за да поискаме оставката на този, който обиди всички български майки. Излизаме и като част на националната инициатива срещу високите цени на горивата и най-вече за това, че цените на горивата в Северозападна България се различават с 10% - 15% от цените в останалата част на страната. Смятаме, че държавата има механизми да приложи някакъв вид регулация в това отношение“. \r\nБлизо два километра е колоната от автомобили, която потегли от изхода на Видин в близост до един от супермаркетите и тръгна по булевард „Панония“. Протестното автошествие продължи към жп гарата и се отправи към изхода на Видин, където ще направи обратен завой към града и ще спре на паркинга на крепостта “Баба Вида”. Оттам протестното шествие ще продължи към централния площад, където гражданите ще могат да изразят своите искания. \r\nАнна ЛОЗАНОВА", "date": "2018.11.10", "title": "Видин: Над 100 автомобила се включиха в протестно автошествие в града срещу високите цени на горивата"}
{"url": "http://www.focus-news.net/news/2018/11/10/2588742/ea-daily-zad-shpionskiya-skandal-stoi-germaniya-koyato-ne-mozhe-da-prosti-na-avstriya-svatbata-s-rusiya.html", "text": "Зад руско-австрийския шпионски скандал стои Германия, която не може да прости на Австрия „сватбата с Русия“, заяви пред кореспондент на  руската агенция EA Daily  президентът на Европейския информационен център по правата на човека (Австрия) Гари Мъри. \r\n„През последните години руско-австрийските отношения претърпяха качествена промяна и от неутрално-делови станаха политически топли. Не могат да простят това на Австрия“, смята политологът. \r\nВ отговор на въпрос кой печели от „шпионския скандал“ между Виена и Москва, Мъри предположи: \r\n„На този фон, както ми се струва, има само три играча. Първият – това е извънсистемната опозиция в Русия. Но това е слаба версия, това не е в полето на Навални, нито влиза в интересите му. Втората са Щатите. Тази версия може да се разглежда, тъй като Австрия е „газов проводник“ на Русия за Европа, а САЩ възнамеряват да доставят в ЕС своя втечнен газ. Но трябва да сме наясно, че в американците традиционно такава информация не се задържа дълго и ако я имаха, те щяха да я дадат по-рано. Третият играч, в което аз съм повече от убеден, е Германия. Именно тя, според мен, не може да прости на Австрия, че немскоезична страна гради отношения с Русия не по схемата „Австрия – Европейски съюз (разбирай: ФРГ) – Русия“, а по схемата „Австрия – Русия“. Последната, емоционална, капка за Берлин стана сватбата на австрийския външен министър Катрин Кнайсъл, на която дойде руският президент Владимир Путин. Всъщност, това беше „сватба с Русия“ и Германия със сигурност не може да прости на Австрия за това“. \r\nВ полза на немската следа говори и фактът, че Kronen Zeitung, където за първи път бе публикувана информацията, е издание с германски капитал (50% +1 глас), уточнява експертът. \r\nПо мнението на Мъри,престъпните деяния, за които е обвинен „австрийският полковник“ не издържат критиката дори при повърхностен анализ. \r\n„Вестник „Крона“ съобщи, че полковникът се е занимавал с шпионаж в полза на Русия в продължение на 20 години, а през 2006-а е „излязъл от играта“. Вие си мислите, че ГРУ (Главното разузнавателно управление – военното разузнаване на Русия) биха му позволили просто така да излезе в пенсия? Не мога да си спомня такива случаи в историята на разузнаването. Ако той беше направил това самостоятелно, то щяха да го намерят умрял от сърдечен удар или в резултат от автомобилна катастрофа още през 2006-а година. Логично е да се предположи, че той не се е занимавал с нищо „шпионско“. В потвърждение на тази версия говорят два факта. Първият е присъдата, която го заплашва, за което разбрахме от същия Kronen Zeitung. Това са смехотворните две години лишаване от свобода. Такива минимални присъди за шпионаж не дават. А вторият факт е сумата пари, която полковника уж бил получил за 20 години сътрудничество с руските спецслужби. Това са някакви си 300 хиляди евро. Ако ги разделим на 20 години, ще получим по 15 хиляди евро на година. Т.е. малко повече от хиляда евро месечно. Това е толкова несериозна сума за Австрия, а още повече за „къртица“ работеща в щаба на сухопътните войски на една от централните страни в ЕС, че изобщо не се нуждае от коментар“, заключи Гари Мъри. \r\nРуската агенция припомня, че на 9 ноември западните медии съобщиха за разобличаването на „руски шпионин“ в Австрия – някой си полковник от австрийската армия в оставка, който в продължение на 20 години предавал на Русия сведения за миграционната криза, военната авиация и артилерийските системи. Канцлерът на Австрия Себастиян Курц вече заяви, че случаят с шпионажа няма да подобри отношенията с Русия. \r\nВ тази връзка, отбелязва EA Daily, се правят исторически паралели с най-известния двоен агент – началника на агентурното отделение на разузнавателната служба към Генералния щаб на Австрия Алфред Редл, който в началото на XX век в течение на десетки години издава на руското командване австрийските агенти в Санкт Петербург, а освен това предава плана за австрийското нахлуване в Сърбия. \r\nПревод и редакция:", "date": "2018.11.10", "title": "EA Daily: Зад шпионския скандал стои Германия, която не може да прости на Австрия „сватбата с Русия“"}
{"url": "http://www.focus-news.net/news/2018/11/10/2588747/pazardzhik-nyama-nedostig-na-lichni-lekari-v-oblastta-obshtiyat-im-broy-e-174.html", "text": "В областта броят на личните лекари се запазва през годините. Това каза за  Радио „Фокус” – Пазарджик  д-р Красимир Кулински, председател на Сдружението на общопрактикуващите лекари в Пазарджик. Той уточни, че общият им брой е 174. „В равнинната част на областта нямаме проблеми с осигуряването на лични лекари в населените места. „Във Велинградско, където населените места са малки и трудно достъпни, лекарите са направили графици, за да обслужват няколко села. Хората вече са свикнали и знаят кога и къде да ги намерят”, обясни д-р Кулински. Той допълни, че почти няма нови попълнения от лични лекари и трябва да се популяризира тази възможност за реализация на медицинските специалисти. \r\nВаня НИКОЛОВА", "date": "2018.11.10", "title": "Пазарджик: Няма недостиг на лични лекари в областта, общият им брой е 174"}
{"url": "http://www.focus-news.net/news/2018/11/10/2588748/varna-nad-200-avtomobila-se-vklyuchiha-v-shestvie-sreshtu-visokite-tseni-na-gorivata-v-grada.html", "text": "Над 200 автомобила се включиха в шествието срещу високите цени на горивата във Варна, предаде репортер на  Радио „Фокус“ – Варна . Водачи и пътници се събраха на паркинга на търговския обект на ул. „Атанас Москов“ 2, след което с развети трибагреници автомобилите потеглиха към сградата на Община Варна, където в 14.30 часа ще се проведе протестен митинг. Протестът е в подкрепа и на майките на деца с увреждания, които протестират в София с искане за оставката на Валери Симеонов. Жителите на Варна не са съгласни още с по-високите данъци и въвеждането на тол таксите. Очаква се последните автомобили да излязат от паркинга, където бе сборният пункт. Колоната от автомобили, която е дълга километри, се движи към бул. „Владислав Варненчик“, след което ще премине и по бул. „Мария Луиза“ до сградата на Община Варна. Очаква се движението по бул. „Владислав Варненчик“ от автомагистрала „Хемус“ в посока центъра да бъде затруднено и заради ремонтните дейности по изграждане на кръговото кръстовище в района на автогарата. Осигурено е полицейско присъствие. \r\nМарияна ВАЛЕНТИНОВА", "date": "2018.11.10", "title": "Варна: Над 200 автомобила се включиха в шествие срещу високите цени на горивата в града"}
{"url": "http://www.focus-news.net/news/2018/11/10/2588751/ivaylo-mirchev-op-turizam-asenovgrad-veche-ima-zapisvaniya-ot-organizirani-grupi-i-turoperatori-za-poseshtenie-na-turisticheskite-ni-obekti-prez-2019-godina.html", "text": "Вече има записвания от организирани групи и туроператори за посещение на туристическите обекти в Община Асеновград през 2019 година. Това каза за  Радио „Фокус“ – Пловдив  Ивайло Мирчев, експерт от ОП „Туризъм“ в Асеновград. „Това е една от основните ни цели – освен самоорганизирани туристи, ние да посрещаме и групи от туроператори, които са заложили посещение на туристически обекти в Асеновград в календарния си план. Нещата, които ще представим като новост в района, са панорамните обиколки, включващи панорамни разходки до двете обезопасени площадки – „Челото“ и „Марциганица“, и до красивите и достъпни върхове Попа и Червената стена. Идеята е в рамките на един ден хората да направят панорамна разходка до тези две площадки и до върховете, а кулминацията да бъде посещение на пещерата „Добростански бисер“, посочи Ивайло Мирчев. Той посочи, че ОП „Туризъм“ в Асеновград ще използва зимните месеци, за да изпраща оферти към различните туроператори и активно да популяризира туристическите обекти на своя територия. „Тази част на Родопите е изключително красива и приятна – няма алпийски пасажи, няма опасни места, по които да се преминава. През месеците юни-юли посетителите могат да се насладят на цъфтежа на орхидеи. Неслучайно биосферен парк „Червената стена“ е мястото, където е най-голямата концентрация на орхидеи и защитени видове в цяла България. Хората, макар и минавайки по утвърдените туристически пътеки, се наслаждават на прекрасна природа и гледки. Всеки един, който е посетил този район, си тръгва с прекрасни впечатления“, посочи Мирчев. \r\nТони МИХАЙЛОВ", "date": "2018.11.10", "title": "Ивайло Мирчев, ОП „Туризъм“ - Асеновград: Вече има записвания от организирани групи и туроператори за посещение на туристическите ни обекти през 2019 година"}
{"url": "http://www.focus-news.net/news/2018/11/10/2588725/rtk-kosovo-harvatiya-e-protiv-korektsiya-na-granitsite-mezhdu-kosovo-i-sarbiya.html", "text": "„Що се отнася до корекцията на границите, от гледната точка на човек, който идва от страна с болезнено минало, ние не мислим, че това е най-доброто възможно решение“, заяви посланикът на Хърватия в Прищина Мария Капитанович в интервю пред вестник „Зери“, предава  държавната „Радио и телевизия Косово (RTK)“ . \r\nДипломатът обясни, че Загреб не подкрепя идеята за промяна на границите между Косово и Сърбия, защото това няма да направи по-стабилен региона. \r\nПревод и редакция:", "date": "2018.11.10", "title": "RTK (Косово): Хърватия е против „корекция на границите“ между Косово и Сърбия"}
{"url": "http://www.focus-news.net/news/2018/11/10/2588750/hristo-smolenov-ekspert-po-antiterorizam-bitkata-za-spasyavaneto-na-hristiyanska-evropa-oznachava-i-borba-za-spasyavane-na-samata-demokratsiya.html", "text": "Битката за спасяването на християнска Европа означава и борба за спасяване на самата демокрация. Това каза за седмичното обзорно предаване „Метроном“ на  Радио „Фокус“  Христо Смоленов, експерт по антитероризъм, един от инициаторите за учредяване на „Екогласност“ и на Русенския комитет през 1988 година по повод 29-годишнината от началото на демократичния преход. „Промяната беше необходима. Закостенелият административно-команден феодализъм, който беше подменил тезата за социализма, премина в банков феодализъм. Хората си мислеха, че отиват в „Дисни ленд“, но се оказаха в „Джурасик парк“. В този „Джурасик парк“ вилнеят и до сега монополи, олихарси, соросополи и други „генно модифицирани организми“. А различни НПО-та, които също са ГМО-та искат отпадане на националните граници, разбиване на тези огради, които сдържат апетитите на плячкосващите държавите корпорации от голям международен калибър. Голямата битка е срещу международно-организираната престъпност, която първа се възползва от голямата промяна, наречена „глобален неолиберализъм“, обясни Христо Смоленов. Според него „призраците“ на Гьобелс и Лев Троцки са се обединили и опустошават съвременна Европа - от една страна Гьобелс със своите психологически похвати на водене на пропаганда и от друга Лев Троцки, който се е внедрил в теорията и практиката на неолиберализма. Наблюдава се как манипулацията на общественото съзнание заварва хората неподготвени да различават големите лъжи от техните мечтани истини, които остават зад хоризонта, допълни Смоленов.", "date": "2018.11.10", "title": "Христо Смоленов, експерт по антитероризъм: Битката за спасяването на християнска Европа означава и борба за спасяване на самата демокрация"}
{"url": "http://www.focus-news.net/news/2018/11/10/2588749/prof-tolya-stoitsova-nbu-prez-2006-g-balgariya-e-bila-na-35-o-myasto-po-svoboda-na-slovoto-no-prez-2017-g-veche-e-na-109-o-myasto.html", "text": "Свободата на словото е изключително важен проблем както на междуличностно равнище, така и на равнището на обществото, когато журналисти и блогъри имат правото и възможността да се изразяват свободно. Това каза за  Радио „Фокус“ - Бургас  проф. Толя Стоицова, преподавател по социална и медийна психология в Нов български университет по повод Деня на свободата на словото в България. Според думите ѝ това е една доста голяма тема, която от доста време стои на вниманието на журналистите в цял свят. „Съществуват такива статистики, от които мога да цитирам, че през 2006 г. сме били на престижното 35-о място по свобода на словото, но за съжаление миналата година – 2017 г. вече сме на 109 място, т.е. доста голям спад“, каза още Стоицова. По думите ѝ България не е единствената държава, която върви надолу в това отношение. „Не ни успокоява фактът, че държави като Русия, Турция, понеже ни е съседка, са далеч след нас, но много и държави са далеч по-напред от нас“, заяви Стоицова. \r\nДеница ДИМИТРОВА", "date": "2018.11.10", "title": "Проф. Толя Стоицова, НБУ: През 2006 г. България е била на 35-о място по свобода на словото, но през 2017 г. вече е на 109-о място"}
{"url": "http://www.focus-news.net/news/2018/11/10/2588753/veliko-tarnovo-uvelichava-se-broyat-na-razreshitelnite-za-stroezh-na-zhilishtni-sgradi-v-oblastta.html", "text": "С малко над 30% повече са издадените разрешителни за строеж на жилищни сгради във Великотърновска област през третото тримесечие на 2018 спрямо предходното тримесечие. Това съобщиха за  Радио „Фокус“ – Велико Търново  от Териториално статистическо бюро „Север“, Отдел „Статистически изследвания“ – Велико Търново. За посочения период общинските администрации са дали съгласието си за изграждането на нови 24 сгради със 136 жилища в тях, както и за 28 други сгради. \r\nСпрямо предходното тримесечие издадените разрешителни за строеж на жилищни сгради се увеличават с 31%, докато броят на жилищата в тях намалява с 53%. \r\nПрез третото тримесечие на 2018 година в област Велико Търново е започнал строежът на 23 жилищни сгради със 108 жилища в и на 19 други сгради. Спрямо предходното тримесечие започнатите жилищни сгради намаляват с 23%, жилищата в тях – със 72%. При броя на започнатите други видове сгради също се наблюдава спад с 42%. \r\nЛуиза ТРАНЧЕВА", "date": "2018.11.10", "title": "Велико Търново: Увеличава се броят на разрешителните за строеж на жилищни сгради в областта"}
{"url": "http://www.focus-news.net/news/2018/11/10/2588758/dzhumhuriet-vzriv-i-pozhar-vav-voenna-baza-v-yugoiztochna-turtsiya-zaginali-sa-7-voenni-a-drugi-25-sa-raneni.html", "text": "При взрив във военна база на турската армия в околностите на село Ортаклар на околия Шемдинли в провинция Хаккяри (на триъгълната граница с Ирак и Иран) са загинали 7 военнослужещи, а други 24 са ранени, пише вестник „Джумхуриет”. Силният взрив е станал вчера, избухнал е голям пожар, който вече е погасен. Информацията е потвърдена лично от президента и лидер на управляващата Партия на справедливостта и развитието (ПСР) Реджеб Тайип Ердоган. По негови думи експлозията е в склад за боеприпаси на военната база. Сред ранените 25 военни има четирима, чието състояние  е тежко.  Те са докарани със самолет-линейка за лечение в столицата Анкара, посочва още Ердоган, цитиран от „Джумхуриет”. \r\nПревод и редакция:", "date": "2018.11.10", "title": "„Джумхуриет”: Взрив и пожар във военна база в Югоизточна Турция: Загинали са 7 военни, а други 25 са ранени"}
{"url": "http://www.focus-news.net/news/2018/11/10/2588756/sport-zapochna-levski-cherno-more-botev-plovdiv-pobedi-septemvri-s-20.html", "text": "Ботев Пловдив победи Септември София с 2:0 в мач от 15-ия кръг на Първа лига, игран в Коматево. Головете за победата на пловдивчани паднаха в 89-ата и 94-ата минута, а техни автори бяха Васил Шопов и Иван Василев. Преди броени минути започна срещата между Черно море и Левски на „Тича“, като гостите ще имат възможност да се реваншират за загубата след дузпи от същия съперник за Купата през миналата седмица.", "date": "2018.11.10", "title": "Спорт: Започна Левски – Черно море, Ботев Пловдив победи Септември с 2:0"}
{"url": "http://www.focus-news.net/news/2018/11/10/2588760/pazardzhik-art-atelie-za-izrabotvane-na-pozdravitelni-kartichki-beshe-otkrito-v-hudozhestvenata-galeriya-prof-veselin-staykov.html", "text": "Арт ателие за изработване на поздравителни картички отвори врати в Пещера, предаде репортер на  Радио „Фокус“ – Пазарджик . Инициативата се провежда в Художествената галерия „Проф. Веселин Стайков“ в града. Участниците в ателието имат възможност да овладеят различни техники за изработването на изделията. Осигурени са и разнообразни материали – хартия, лепенки, мъниста и други интересни и цветни материи. Желаещите да се включат в арт ателието са на различна възраст, но обединение от едно желание – да вложат старание и усет в изработването на красиви поздравителни картички. \r\nВаня НИКОЛОВА", "date": "2018.11.10", "title": "Пазарджик: Арт ателие за изработване на поздравителни картички беше открито в Художествената галерия „Проф. Веселин Стайков“"}
{"url": "http://www.focus-news.net/news/2018/11/10/2588757/plovdiv-4-godishno-dete-e-kolabiralo-na-parkinga-pred-sportna-zala-chayka.html", "text": "4-годишно дете си е глътнало езика и е колабирало на паркинга пред спортна зала „Чайка“ в Пловдив. Инцидентът е станал малко след 11.00 часа днес по време на атрактивната демонстрация на полицаи от „Специализираните полицейски сили“ по повод празника на МВР – 8 ноември. Това потвърди за  Радио „Фокус“ – Пловдив  старши комисар Атанас Илков, директор на Областната дирекция на полицията в Пловдив. „На детето му стана лошо. Колегите, които бяха до него, предприеха спешни адекватни мерки. Детето вече е по-добре, оказана му е медицинска помощ в болнично заведение. В момента му се извършват изследвания, за да се установи причината за случилото се. Най-хубавото е, че се реагира бързо, адекватно и не се стигна до друга развръзка. Може би детето имаше късмет, че всичко се се случи там, при подходящи хора, които знаеха как да реагират професионално. Не знам какви щяха да бъдат последствията, ако детето бе колабирало на друго място, без адекватна намеса“, коментира старши комисар Атанас Илков. Заради инцидента демонстрацията на полицията бе прекратена. \r\nТони МИХАЙЛОВ", "date": "2018.11.10", "title": "Пловдив: 4-годишно дете е колабирало на паркинга пред спортна зала „Чайка“"}
{"url": "http://www.focus-news.net/news/2018/11/10/2588755/d-r-mila-demirevska-lekar-homeopat-stresat-vliyae-silno-varhu-imuniteta.html", "text": "Стресът се влияе силно върху имунитета. Това каза за  Радио „Фокус“ - Пирин  д-р Мила Демиревска, лекар хомеопат. Тя уточни, че сънят и почивката са много важни, за да имаме силна имунна система. „При децата хубавият сън нощем и спокойствието имат голямо значение. Дори при децата стресът в детската градина или училище може да бъде причина за отслабване на имунитета“, каза д-р Мила Демиревска. Хомеопатът уточни, че правилното хранене, достатъчният сън и намаляването на стреса биха подобрили състоянието на имунната ни система. Според д-р Демиревска може да не се приемат медикаменти за свалянето на температурата, когато не е висока, тоест до 38 градуса. „Също така е важно да се предпазваме, като избягваме да посещаваме места, където се събират много хора. Необходимо е болните да поемат отговорност за другите и да се изолират вкъщи, за да не заразяват хората около тях и да пренасят инфекцията“, добави специалистът. Д-р Демиревска подчерта, че при остри инфекциозни заболявания почивката води до по-бързото възстановяване. \r\nДенис НИКИФОРОВ", "date": "2018.11.10", "title": "Д-р Мила Демиревска, лекар хомеопат: Стресът влияе силно върху имунитета"}
{"url": "http://www.focus-news.net/news/2018/11/10/2588754/tass-donald-tramp-e-gotov-da-obsadi-targoviyata-s-evropa-s-emanyuel-makron.html", "text": "Президентът на САЩ Доналд Тръмп има намерение да обсъди с френския лидер Еманюел Макрон търговските отношения с Европа, в които, по неговите думи, се е появил прогрес. Той заяви това в събота преди началото на преговорите с Макрон в Елисейския дворец, предава  ТАСС . \r\n„На преговорите ще обсъдим търговските отношения. Търговията е много важна. И ние постигнахме прогрес, но ще видим, дали ще успеем да се придвижим още напред“, заяви американският президент. \r\nКакто отбелязват френските бизнес анализатори, една от важните теми, която ще бъде обсъждана на преговорите между Макрон и Тръмп ще са митата върху стоманата и алуминия, за които страните все още имат разногласия. \r\nПревод и редакция:", "date": "2018.11.10", "title": "ТАСС: Доналд Тръмп е готов да обсъди търговията с Европа с Еманюел Макрон"}
{"url": "http://www.focus-news.net/news/2018/11/10/2588752/vidin-protestnoto-shestvie-v-grada-priklyuchi-na-tsentralniya-ploshtad.html", "text": "Протестното шествие във Видин приключи на централния площад, предаде репортер на  Радио „Фокус“ – Видин . Пред паметника на Бдинци протестиращите развяха националните знамена и черни флагове. Част от протестиращите оставиха автомобилите си пред крепостта „Баба Вида“ и в колона пристигнаха до площад „Бдинци“. Там хората изразиха своя протест срещу високите цени на горивата и заявиха, че се присъединяват към протеста на майките с деца с увреждания и поискаха оставката на Валери Симеонов. \r\nАнна ЛОЗАНОВА", "date": "2018.11.10", "title": "Видин: Протестното шествие в града приключи на централния площад"}
{"url": "http://www.focus-news.net/news/2018/11/10/2588759/varna-desetki-grazhdani-se-sabirat-na-protest-pred-sgradata-na-obshtinata-sreshtu-visokite-tseni-na-gorivata.html", "text": "Десетки жители на Варна се събират на протест пред сградата на Общината, предаде репортер на  Радио „Фокус\" - Варна . Хората протестират срещу високите цени на горивата, ниските доходи и високите цени в страната, както и в подкрепа на майките на деца с увреждания. През Общината вече са и част от автомобилите, които участват в автошествието. Има мотористи, велосипедисти, хора от различни възрасти, недоволни от ситуацията в държавата. За кратко движението на кръстовището пред Общината в посока Катедралата беше спряно от автомобилите, които спряха на зелен светофар. Няма ескалация на напрежението, има засилено полицейско присъствие. \r\nМарияна ВАЛЕНТИНОВА", "date": "2018.11.10", "title": "Варна: Десетки граждани се събират на протест пред сградата на Общината срещу високите цени на горивата"}
{"url": "http://www.focus-news.net/news/2018/11/10/2588763/prof-tolya-stoitsova-nbu-ima-golyama-razlika-mezhdu-svoboda-i-slobodiya-na-slovoto.html", "text": "Има голяма разлика между „свобода“ и „слободия“ на словото. Това каза за  Радио „Фокус“ - Бургас  проф. Толя Стоицова, преподавател по социална и медийна психология в Нов български университет по повод Деня на свободата на словото в България. „Свободата на словото е възможност и право, без да бъде санкционирано или цензурирано, да се казва истината по въпроси и проблеми, които понякога никак не са приятни за управляващите“, каза още проф. Стоицова. Според нея това означава, че всичко като фактология и информация трябва да бъде проверено от няколко различни източника. „Тогава наистина журналистиката служи на обществото, като му дава една добра представа за това какво се случва по наболели проблеми“, заяви преподавателят по социална и медийна психология. По думите ѝ може да се получи заблуда, когато една информация не е добре проверена и бъде прибързано представена с цел да се получи сензация или бързо да бъде обявена. „Много отдавна вече се говори за фалшивите новини, има начини за справяне, но не много лесни“, добави още проф. Стоицива. Според нея това е един бич за обществото. \r\n„В България свободата на словото я има, никой не я санкционира, никой не санкционира журналистите, какво подават като информация, но понякога няма как журналистите да получат прецизна информация, защото по значими проблеми тя се дава от специализирани институции, когато те не подадат информация, тогава журналистите случайно могат да научат от други канали“, заяви Стоицова. \r\n„За мен най-пресният пример е когато случиха събития около нашите медицински сестри в Либия. Ние разбрахме много късно, когато изтече информация от самите близки и приятели на хората, които бяха арестувани“, каза още тя. По думите ѝ тогава е била проведена цяла кампания и поради тази причина само българските медицински сестри и лекари са останали арестувани, а останалите лекари от други държави са успели да бъдат изтеглени. „Така, че да има свобода, но понякога се минава и в другата крайност“, уточни проф. Стоицова. \r\nДеница ДИМИТРОВА", "date": "2018.11.10", "title": "Проф. Толя Стоицова, НБУ: Има голяма разлика между „свобода“ и „слободия“ на словото"}
{"url": "http://www.focus-news.net/news/2018/11/10/2588765/plovdiv-nad-3000-hrasta-rozi-shte-badat-zasadeni-v-grada-do-kraya-na-esenta.html", "text": "Над 3000 храста рози предстои да бъдат засадени в Пловдив до края на есента. Това съобщиха за  Радио „Фокус“ – Пловдив  от ОП „Паркове и градини“. От общинското предприятие добавиха, че в разсадника вече са подготвени и дръвчетата за предстоящото залесяване, като очакват се подходящи климатични условия. С 1700 нови храста рози ОП „Градини и паркове“ продължава да разкрасява разделителната ивица на бул. „България“ в Пловдив. Растенията са производство на ОП „Паркове и градини“, като новите розови насаждения ще разцъфтят напролет в различни багри – червени, жълти, оранжеви и розови. С тях се възстановяват нанесените вследствие на пътни инциденти и вандалски прояви щети върху цветната разделителна ивици на един от най-големите булеварди в Пловдив. Ружи, оформени като дръвчета и цъфтящи цяло лято, ще заменят старата растителност в отсечката край училище „Пейо К. Яворов“.", "date": "2018.11.10", "title": "Пловдив: Над 3000 храста рози ще бъдат засадени в града до края на есента"}
{"url": "http://www.focus-news.net/news/2018/11/10/2588766/lyuben-terziyski-obshtina-blagoevgrad-pechkite-s-tvardo-gorivo-tryabva-da-badat-razpolozheni-na-ne-po-malko-ot-50-sm-ot-gorimi-konstruktsii.html", "text": "При използване на печки с твърдо гориво е необходимо те да бъдат разположени  на разстояние  не по-малко от 50 см от горими конструкции. Това каза за  Радио „Фокус“ – Пирин  Любен Терзийски, главен специалист „Отбранителна и мобилизационна подготовка“ към Община Благоевград. По думите му ако решим да ползваме уреди с пропан-бутан, са дадени инструкции как да се съхраняват бутилките, колко бутилки могат да бъдат на едно място, каква част от нивата на жилищната сграда трябва да бъдат разположени, тъй като пропан-бутанът се разпространява във въздуха по определен начин. „Да не се включва електрическо осветление, ако има силна наситеност на газово изпарение, което може да предизвика до запалване. Обърнали сме внимание и на другия източник - на електрическите уреди на отопление, които са от най-различни производители и нашата идея е да внушим на ползвателите да се ползват техническо изправни уреди. Те трябва да бъдат поставени на необходимите места и на отдалеченост на различни библиотеки или други елементи, които се съдържат в домовете. По този начин да се избегнат всякакви възможности от настъпване на пожар“, каза още Терзийски. \r\nЛора КАЛЧЕВА", "date": "2018.11.10", "title": "Любен Терзийски, Община Благоевград: Печките с твърдо гориво трябва да бъдат разположени на не по-малко от 50 см от горими конструкции"}
{"url": "http://www.focus-news.net/news/2018/11/10/2588762/a1-on-makedoniya-v-prishtina-se-provezhda-marsh-za-obedinenie-na-kosovo-s-preshevskata-dolina.html", "text": "Косовското сдружение „Чамерия“ организира в събота в Прищина „Марш за обединение на Прешево, Медведжа и Буяновац с Република Косово“в подкрепа за намеренията на косовския президент Хашим Тачи да постави този въпрос на масата за преговори със Сърбия, предава  македонският портал „А1 Он“ . \r\nМаршът преминава от Националната библиотека до площад „Скендербег“. Според организаторите, мероприятието не е свързано с нито една политическа структура, а е „за доброто на гражданите на Косово“, съобщава кореспондентът на МИА от Прищина. \r\nОбединението между Косово и с Прешевската долина, област в Южна Сърбия, където мнозинство са албанците, е идея, която упорито се налага от Тачи и на която остро се противопоставят почти всички отговорни фактори в страната, както и по-голямата част от международната общност, отбелязва медията. \r\nСпоред противниците на идеята на Тачи, сред които най-отявлен е косовският премиер Рамуш Харадинай, зад декларативната борба за присъединяване на Прешевската долина към Косово се крие намерението на държавния глава за размяна на територии със Сърбия, което би отворило Кутията на Пандора, не само в Косово, но и в целия регион. \r\nИдеята за размяна на територии, посочва още „А1 Он“, има поддръжници и в Белград, където премиерът Александър Вучич и министърът на външните работи Ивица Дачич се обявяват за, както се нарича от тях, „разграничаване с албанците“. \r\nПревод и редакция:", "date": "2018.11.10", "title": "„А1 Он“ (Македония): В Прищина се провежда марш за обединение на Косово с Прешевската долина"}
{"url": "http://www.focus-news.net/news/2018/11/10/2588768/afp-donald-tramp-otmeni-poseshtenieto-si-na-amerikansko-voenno-grobishte-zaradi-loshoto-vreme.html", "text": "Президентът на САЩ Доналд Тръмп в събота отмени пътуването си до американско военно гробище от Първата световна война във Франция заради лошото време, съобщиха от Белия Дом, предава  AFP . \r\nАмериканският президент, който е в Париж за мероприятията по случай отбелязването на 100-годишнината от края на ПСВ, отмени посещението си на бойното поле и гробището в Боа Белау заради „трудности с графика и логистиката, причинени от времето“, се казва в съобщението. \r\nПревод и редакция:", "date": "2018.11.10", "title": "AFP: Доналд Тръмп отмени посещението си на американско военно гробище заради лошото време"}
{"url": "http://www.focus-news.net/news/2018/11/10/2588767/st-komisar-atanas-ilkov-odmvr-plovdiv-predprieli-sme-vsichki-merki-za-garantirane-na-obshtestveniya-red-po-vreme-na-protestnoto-shestvie-sreshtu-visokite-tseni-na-gorivata.html", "text": "Полицията в Пловдив е предприела всички мерки за гарантиране на обществения ред по време на протестното шествие срещу високите цени на горивата в града на 11 ноември. Това каза за  Радио „Фокус“ – Пловдив  старши комисар Атанас Илков, директор на Областната дирекция на МВР. „В пълна готовност сме. Няма да допуснем нарушаване на обществения ред и нежелани ситуации по отношение на пътната обстановка. Предприели сме всички необходими мерки, както при всяко едно подобно събитие“, посочи старши комисар Атанас Илков. „Фокус“ припомня , че утре в Пловдив ще се проведе протест срещу високите цени на горивата, ниските доходи и лошия начин на живот. Протестиращите ще изразят недоволството си в 11.00 часа, като сборният пункт ще бъде на паркинг на булевард „България” 115. До момента десетки жители на града са заявили участие в протестните прояви. \r\nТони МИХАЙЛОВ", "date": "2018.11.10", "title": "Ст. комисар Атанас Илков, ОДМВР - Пловдив: Предприели сме всички мерки за гарантиране на обществения ред по време на протестното шествие срещу високите цени на горивата"}
{"url": "http://www.focus-news.net/news/2018/11/10/2588772/prezidentat-rumen-radev-parvata-svetovna-voyna-e-gorchiv-urok-koyto-ni-zadalzhava-da-potvardim-privarzanostta-si-kam-dialoga-i-vzaimnoto-uvazhenie.html", "text": "Първата световна война и последвалите събития са горчиви уроци. Трябва да осмислим тези уроци от цялото изминало столетие и да потвърдим своята привързаност към диалога, взаимното уважение, добросъседството и отказа от насилието като средство за разрешаване на противоречията. За това призова в Париж президентът Румен Радев в отговор на журналистически въпрос, съобщиха от  Прессекретариата на държавния глава . Румен Радев е на посещение във Френската република по покана на президента Еманюел Макрон за участие в Парижкия форум за мир и отбелязването на 100 години от края на Първата световна война.   \r\nПрезидентът посочи, че Първата световна война е рожба на сблъсък на империалистическото мислене, националистическите мечти и икономическите интереси. За съжаление 100 години по-късно тези три елемента отново са във възход и застрашават мира на континента и по света. „Днес в Париж се събираме държавни и правителствени ръководители, за да почетем края на една огромна трагедия, отнела милиони животи. Нека не забравяме, че сред тях са и над 100 хиляди българи”, подчерта Румен Радев.   \r\nПомолен да коментира идеята за създаване на обща европейска армия държавният глава заяви, че ако в света продължава да има непредсказуемост и конфронтация, неизбежно ще се стигне и до създаване на пълноценни европейски сили за отбрана.  \r\n„Изпълнението на поетите ангажименти за отделяне на адекватни средства за изграждане на отбранителни способности от европейските държави членки в НАТО не може да бъде решен изведнъж\", посочи още Румен Радев и добави, че очаква дебатът по темата да продължи. „Когато въпросът се постави остро на срещата на върха на НАТО в Брюксел тази година аз изразих ясна позиция, че от една страна - да, европейските държави трябва да отделят повече средства за сигурност, но от друга страна НАТО не е борса, на която можеш да си купиш сигурност. НАТО е съюз на суверенни държави, обединени от общи цели и ценности, така че сигурността не се измерва просто в пари. Тя има много други компоненти“, добави президентът. \r\nПо време на посещението си в Париж държавните и правителствени ръководители ще разгледат изложбата „Picasso Bleu et Rose” в Музей д’Орсе в Париж и ще бъдат приети в Елисейския дворец от президента на Френската република Еманюел Макрон и съпругата му Бриджит Макрон.  \r\nРумен Радев ще направи изказване, посветено на потенциала на новите технологии да бъдат фактор за задълбочаване на политическия диалог, икономическия растеж и социалното сближаване в рамките на участието си в Парижкия форум за мир.  \r\nВ рамките на посещението си в Париж държавният глава Румен Радев е придружаван от съпругата си Десислава Радева.", "date": "2018.11.10", "title": "Президентът Румен Радев: Първата световна война е горчив урок, който ни задължава да потвърдим привързаността си към диалога и взаимното уважение"}
{"url": "http://www.focus-news.net/news/2018/11/10/2588771/kyustendil-nad-500-detsa-sa-pregledani-ot-lekarite-ot-natsionalna-programa-detsko-zdrave-pirogov.html", "text": "Над 500 деца от Кюстендил са прегледани от лекарите от Национална програма „Детско здраве - Пирогов”. Това съобщиха от пресцентъра на  УМБАЛСМ „Н. И. Пирогов\" . Завеждащите на Детските отделение по УНГ, травматология, офталмология, урология, хирургия, дългогодишни специалисти по неврохирургия, образна диагностика и кардиология, са извършили високоспециализирани прегледи с цел скрининг на заболявания в детска възраст.  \r\nРезултатите от проведените профилактични прегледи ще бъдат представени след няколко месеца пред местните педиатри. Паралелно с това, специалистите от Национална програма „Детско здраве - Пирогов” ще извършат отново профилактични прегледи, за да проследят състоянието на децата от Кюстендил. \r\nДо края на 2018 година Национална програма „Детско здраве - Пирогов” ще посети Велико Търново и Разград.", "date": "2018.11.10", "title": "Кюстендил: Над 500 деца са прегледани от лекарите от Национална програма „Детско здраве - Пирогов”"}
{"url": "http://www.focus-news.net/news/2018/11/10/2588770/varna-zatrudneno-e-dvizhenieto-v-tsentara-na-grada-zaradi-protesta-sreshtu-visokite-tseni-na-gorivata.html", "text": "Затруднено е движението в центъра на Варна заради протеста срещу високите цени на горивата, предаде репортер на  Радио „Фокус\" - Варна . Към стотиците граждани на Варна, които се събраха пред сградата на Общината, се присъедини и шествието от автомобили, което тръгна от паркинга на търговския обект на ул. „Атанас Москов\" 2 и премина по булевардите „Владислав Варненчик\" и „Мария Луиза\". Сред протестиращите има хора от всички възрасти, майки с деца, велосипедисти и мотористи. Всички те настояват за спешни мерки срещу повишените цени на горивата. Част от протестиращите негодуват и срещу по-високите данъци. За кратко с жива верига на кръстовището протестиращите поискаха оставката на правителството. Шофьорите развяха през прозорците на автомобилите българското знаме. Много от автомобилите преминаха и по малките централни улици в района на Общината. Поетапно автомобилите се изтеглят, но движението в района все още е затруднено. \r\nМарияна ВАЛЕНТИНОВА", "date": "2018.11.10", "title": "Варна: Затруднено е движението в центъра на града заради протеста срещу високите цени на горивата"}
{"url": "http://www.focus-news.net/news/2018/11/10/2588764/vesti-ukrayna-filaret-i-makariy-se-otkazaha-ot-rakovodstvoto-na-novata-tsarkva-v-ukrayna.html", "text": "Предстоятелите на Украинската православна църква – Киевска патриаршия (УПЦ-КП) и Украинската автокефална православна църква (УАПЦ) Филарет и Макарий са написали писмо до константинополския патриарх Вартоломей със съгласие да не издигат кандидатурите си за предстоятел на единната автокефална църква на Украйна, пише  украинското издание „Вести“ . \r\nПо данни на източник, близък до кръга на Макарий, той е признал, че не притежава нужния авторитет и възможности, за да претендира за избиране и е помолил да бъде определен един единствен кандидат от редиците на йерарсите на Константинополската патриаршия. \r\nФиларет също е готов да се откаже от претенциите си за поста, но в замяна поставя няколко условия: съборът трябва да го признае за „почетен патриарх“ на новата църква, да му предостави поста председател на Светия синод, а за предстоятел да бъде избран патриаршеския наместник на УПЦ-КП – митрополит Епифаний. \r\nОсвен това, пише „Вести“ в борбата за контрол над новата църква се намесва и президентът на Украйна Петро Порошенко, който би искал да постави за глава на тази структура свой човек – митрополит Винницки и Барски Симеон. \r\nНо, както отбелязва изданието, в Истанбул са решени да решат въпроса по своему: на 22 ноември може да се състои не обединителен, а учредителен събор, на който за глава на новата църква ще изберат влиятелния във Фенер архиепископ Йов (Геча).  \r\nПревод и редакция:", "date": "2018.11.10", "title": "„Вести“ (Украйна): Филарет и Макарий се отказаха от ръководството на новата църква в Украйна"}
{"url": "http://www.focus-news.net/news/2018/11/10/2588769/protest-sreshtu-mrasniya-vazduh-v-ruse-blokira-patya-kam-dunav-most.html", "text": "Граждани на Русе излязоха на протестен автопоход, 30 години след хлорните обгазявания в града. Русенци излязоха на пореден протест заради мръсния въздух. Десетки жители на града се събраха на автошествие и опитаха да блокират пътя към Дунав мост. Образуваха се огромни задръствания, предаде  Нова телевизия . \r\nОрганизаторите на демонстрациятатвърдят, че градът е системно обгазяван от няколко предприятия в района. \r\nПрез седмицата протестиращите изпращаха децата си на училище с маски и публикуваха снимки в социалните мрежи. Проблем през последните дни беше и горящото в района сметище. Тогава мобилните станции в града не отчетоха проблем. \r\nПрез септември министърът на околната среда и водите Нено Димов обяви, че има програма за година и половина, която трябва да въведе специални мерки срещу замърсяването на въздуха.", "date": "2018.11.10", "title": "Протест срещу мръсния въздух в Русе блокира пътя към Дунав мост"}
{"url": "http://www.focus-news.net/news/2018/11/10/2588773/aleksandar-vuchich-na-ucheniyata-vek-na-pobeditelya-nikoy-ne-mozhe-da-se-meri-s-armiyata-ni-v-regiona-s-izklyuchenie-na-rumaniya.html", "text": "Части на сръбските въоръжени сили днес проведоха тактически военни учения с използване на бойни муниции, като те носят името „Век на победителя 1918 – 2018“ в чест на стогодишнината от победата в Първата световна война. На маневрите присъства цялото политическо ръководство на страната, начело с президента Александър Вучич, който на полигона Пасулянски поляни заяви, че в региона само Румъния има голяма армия от Сърбия, предава  македонският портал „А1 Он“ . \r\nУченията се проведоха на десет локации с участието на 8000 хиляди военнослужещи от сухопътната армия, военновъздушните сили(ВВС), речната флота и други единици, а в него бяха активизирани и 100 танка, 100 бойни машини на пехотата(БМП), 100 артилерийски и ракетни системи и 24 самолети и хеликоптери, при което са изразходвани 103 тона бойни муниции и средства. \r\n„Ние и унгарците сме горе-долу на едно ниво, а всички други са далеч зад нас. Разбира се, Гърция има огромна армия, не се сравняваме с тях, но всички останали на територията на бивша Югославия... Ние драстично засилваме на нашата армия, нашите стъпки не са от по една миля, това са стъпки от по седем мили“, заяви Вучич пред „Радио и телевизия Сърбия“ (РТС). \r\nТой заяви, че през 2019 година ще могат да се видят големите инвестиции в сръбските въоръжени сили. \r\n„Когато станах министър на отбраната, имахме един неизправен МиГ-29, а днес имаме осем „двадесет и деветки“, които летяха, а общо имаме 10. Видяхте танкове, най-много досега, 100 танка участват в цялото учение“, обясни сръбският президент, като добави, че догодина се очакват нови, по-съвременни, БМП-та от Русия, както и още 30 танка. Освен това ще бъдат достаени и първите безпилотни летателни апарати (БПЛА) от Китай на стойност около 30 милиона евро. \r\nТой обяви увеличение на заплатите на военнослужещите с десет процента, а за служителите на Разузнавателно-информационната агенция (БИА) средна месечна заплата от 850 евро. \r\nКакто съобщи началникът на сръбското военно разузнаване генерал-майор Илия Тодоров, маневрите „Век на победителя 1918 – 2018“ са едни от най-големите включително от времето на ЮНА (Югославската народна армия). \r\nПревод и редакция:", "date": "2018.11.10", "title": "Александър Вучич на ученията „Век на победителя“: Никой не може да се мери с армията ни в региона, с изключение на Румъния"}
{"url": "http://www.focus-news.net/news/2018/11/10/2588775/kyustendil-cherkvata-sveti-velikomachenik-mina-shte-otbelezhi-hramoviyat-si-praznik-na-11-noemvri.html", "text": "Черквата „Свети Великомъченик Мина” в Кюстендил ще отбележи храмовият си празник на 11 ноември. Това съобщи за  Радио „Фокус” – Кюстендил  отец Генади Генадиев, архиерейски наместник на Кюстендилска духовна околия. Празничната света Литургия ще започне от 9.00 часа. Тя ще бъде водена от архиерейският наместник в съслужение с отци от духовната околия. Храмът е построена през 1934 година в съседство със старата възрожденска черква „Свети Мина“ по проект на архитект Антон Торньов. По своята архитектура храмът е умален образец на църквата „Свети Александър Невски“ в София. В миналото черквата е била и първото благотворително заведение в града – издържала е със свои средства сираци, давала им е квартира, храна, облекло, също е подпомагала и бедни семейства. На западния вход на храма са поставени възпоменателни мраморни плочи, върху които са изписани имената на загиналите за родината войници от град Кюстендил. \r\nВенцеслав ИЛЧЕВ", "date": "2018.11.10", "title": "Кюстендил: Черквата „Свети Великомъченик Мина” ще отбележи храмовият си празник на 11 ноември"}
{"url": "http://www.focus-news.net/news/2018/11/10/2588776/sport-nikolay-dimitrov-hicho-vkara-dvata-gola-za-pobedata-na-ural-nad-orenburg-s-21.html", "text": "Николай Димитров – Хичо донесе победата на своя отбор Урал с 2:1 срещу гостуващия Оренбург в мач от 14-ия кръг на руското първенство. 31-годишният българин реализира и двете попадения за отбора от клуба от Екатеринбург. Миналата седмица той отбеляза и срещу Спартак Москва от пряк свободен удар. Урал е 9-и във временното класиране с 19 точки, а Оренбург е 6-и също с 19 точко, но с по-добра голова разлика.", "date": "2018.11.10", "title": "Спорт: Николай Димитров – Хичо вкара двата гола за победата на Урал над Оренбург с 2:1"}
{"url": "http://www.focus-news.net/news/2018/11/10/2588778/varna-155-lekari-ot-11-darzhavi-se-diplomiraha-v-meditsinskiya-universitet-v-grada.html", "text": "155 лекари от България, Великобритания, Германия, Гърция, Испания, Израел, Кипър, Сирийска арабска република, Турция, Украйна и Швеция получиха дипломите си. Това съобщиха от пресцентъра на  Медицински университет – Варна . Тържествената церемония по дипломирането на 52-рия випуск медици се състоя в Зала 1 на Фестивален и конгресен център. Четиридесет и един са отличниците от Випуск 2018 на Факултета по медицина към Медицински университет – Варна. Първенец на випуска е д-р Пресияна Боярова, която получи парични награди от ректора и от кмета на Варна. \r\n„Днес затваряйки една страница, отваряте нова. Но само от вас зависи какъв избор ще направите в бъдеще – дали ще изберете да бъдете себе си, да бъдете професионалистите, за които сме ви подготвяли през тези 6 години, да спазите всяка дума от Хипократовата клетва, която ще произнесете след малко, да продължите по пътя на научната кариера. Моят съвет е: какъвто и избор да направите, направете го така че, да останете верни на себе си, на човечността и добротата. Не оставяйте обстоятелствата или навиците да управляват вашия избор. Станете господар на себе си и използвайте силата на волята си, за да избирате. Вие вече притежавате част и от могъщата сила на знанието. А знанието е това, което дава възможност за избор“, каза в академичното си слово ректорът на МУ-Варна проф. д-р Красимир Иванов. \r\nПарична награда от ректора на МУ - Варна получиха всички 41 отличника на Випуск 2018 на Факултета по медицина. Районната колегия във Варна на БЛС предостави парична награда за трима от завършващите медици. Първите трима по успех бяха наградени с плакет и грамота от БЛС. Д-р Климентина Мончева бе удостоена с награда на името на бележития варненски лекар д-р Никола Сираков. Паричната награда се дава за втора поредна година и се присъжда на абсолвента с най-високи постижения в областта на науката по време на следването си. \r\nПрепълнената зала стана свидетел и на тържествения ритуал по предаване на университетския жезъл, символ на силата и авторитета на ректорската и академичната власт на университета. \r\nСтудентите от Випуск 2018 на медицински факултет излъчиха своите фаворити сред преподавателите си и наградиха проф. д-р Златислав Стоянов, доц. д-р Тони Аврамов, проф. д-р Антон Тончев и гл. ас. Мария Димова с титлата “Любим преподавател“. \r\nМузикален поздрав към абсолвентите отправиха Боби и Заки от „Дует Авеню“. Със специален музикален поздрав дипломираните д-р Василена Бояджиева и д-р Габриела Георгиева изненадаха публиката и своите колеги от Випуск 2018. \r\nОфициални гости на церемонията бяха ректорите на Медицински университет - Варна и членове на съвета на настоятелите на университета, представители на местната власт, представители на здравни и образователни институции, медицински дружества и социални заведения от града и страната.", "date": "2018.11.10", "title": "Варна: 155 лекари от 11 държави се дипломираха в Медицинския университет в града"}
{"url": "http://www.focus-news.net/news/2018/11/10/2588777/voennite-moryatsi-otdadoha-pochit-na-zaginalite-v-bitkata-pri-varna-prez-1444-godina.html", "text": "Военните моряци отдадоха почит на загиналите в битката при Варна през 1444 година. Това съобщиха от пресцентъра на  Военноморските сили . На 10 ноември 2018 година се навършиха 574 години от битката на обединената европейска армия, предвождана от полско-унгарският крал Владислав ІІІ Ягело, наречен Варненчик, и трансилванския войвода Януш Хуняди, срещу турските войски на султан Мурад ІІ. По този повод в Парк-музея на бойната дружба 1444 г. „Владислав Варненчик” представителна част от Военноморските сили,  Представителният духов оркестър на ВМС, командири на военни формирования от Варненския гарнизон и офицери от Щаба на ВМС участваха във военен ритуал по отдаване на почит и полагане на венци и цветя. \r\nСтроят на почетен караул на Военноморските сили бе приет от командира на ВМС контраадмирал Митко Петев. \r\nСлед словото на директора на музея Марин Костов беше отслужена заупокойна молитва от свещеници от Варненска и Великопреславска Света митрополия. \r\nС минута мълчание и падане на колене присъстващите отдадоха почит към загиналите в битката при Варна християнски войни. Бяха поднесени венци и цветя пред саркофага на крал  Владислав ІІІ Ягело и на паметника на Януш Хуняди.", "date": "2018.11.10", "title": "Военните моряци отдадоха почит на загиналите в битката при Варна през 1444 година"}
{"url": "http://www.focus-news.net/news/2018/11/10/2588774/tass-zapodozreniyat-v-shpionazh-avstriyski-polkovnik-si-e-priznal-pishat-avstriyskite-medii.html", "text": "Пенсионираният полковник от австрийската армия, заподозрян от властите на страната в предаване на държавни тайни в полза на Русия, е дал показания, в които си е признал деянията, пише австрийският вестник Die Presse, позовавайки се на неназован източник от Министерството на отбраната на страната, предава  ТАСС . \r\nКакто твърди изданието, бившият военен си е признал, че е получил 300 хиляди евро от руската страна за своята работа. Вестникът отбелязва, че заподозреният полковник е работил дълго време в централния апарат на австрийското военно министерство и конкретно в отдела за структурно планиране и е имал възможност да се информира за съдържанието на преговорите във ведомството и отношенията между висшия ръководен състав. \r\nПри това от министерството са уверили, че заподозреният не е имал достъп до особено важни държавни тайни.  \r\nПревод и редакция:", "date": "2018.11.10", "title": "ТАСС: Заподозреният в шпионаж австрийски полковник си е признал, пишат австрийските медии"}
{"url": "http://www.focus-news.net/news/2018/11/10/2588783/kanal-5-makedoniya-do-nova-godina-shte-se-znae-koe-e-sporno-v-uchebnitsite-po-istoriya-na-makedoniya-i-balgariya.html", "text": "Македония и България нямат никакви различия за праисторическия и античния период, забележките са главно по учебното съдържание за средните векове: тълкуванията за Самуиловата държава и за просветителите Кирил и Методий“, обясни председателят на македонския екип в Съвместната българо-македонска комисия по историческите и образователни въпроси Драган Горгиев, цитиран от  скопският телевизионен „Канал 5“ . \r\n„Утвърдени са пропуски и в нашите учебници, и в българските, анализът е започнат само за някои учебници“, обясни той. \r\nБългарският историк Стефан Дечев пък заяви, че очаква големи промени в историята и на двете държави, но предупреди, че за такъв похват е нужно повече време. \r\n„Мисля, че крайните позиции, от които тръгват българската и македонската историография на първо време ще отворят диалог, който ще бъде тежък. Но, в една по-дългосрочна перспектива, аз мисля, че с отваряне на историографиите една към друга, с включването на повече млади кадри, които имат съвременно образование, в един по-дълъг срок ще бъде постигнат успех“. \r\nМедията отбелязва, че в края на декември ще има яснота кои препоръки ще бъдат приложени за подобряване на учебниците и в България, и в Македония. \r\nСледващата среща на експертите ще е в София в края на този месец. \r\nПревод и редакция:", "date": "2018.11.10", "title": "„Канал 5“ (Македония): До Нова година ще се знае кое е спорно в учебниците по история на Македония и България"}
{"url": "http://www.focus-news.net/news/2018/11/10/2588779/21-tv-makedoniya-reviziya-na-uchebnitsite-po-istoriya-balgariya-e-predstavila-nad-30-stranitsi-sas-zabelezhki.html", "text": "Над 30 страници със забележки е представила българската комисия за анализ на учебниците, формирана в рамките на Договора за добросъседство между България Македония, предава  скопският телевизионен канал „ТВ 21“ . \r\nКакто е заявила министърът на външните работи Екатерина Захариева, от наша страна са констатирани сериозни забележки по настоящата учебна програма по история в Македония. Забележки има и от македонска страна, но според подписания Договор за добросъседство комисиите нямат мандат да променят учебниците, а само да дават препоръки. Досега Съвместната българо-македонска комисия по историческите и образователни въпроси е заседавала два пъти, а третата среща трябва да се проведе в края на този месец. Подобни комисии са формирани и между Македония и Гърция, отбелязва „ТВ 21“. \r\n„За България е важно да се договорим колкото е възможно по-бързо за отбелязването на общите исторически събития и личности. Разменени са учебниците по история между двете комисии. На втората среща българската комисия е разгледала учебниците за шести и седми клас на Македония и са представени над 30 страници със забележки. Нашата комисия е регистрирала сериозни забележки в учебната програма“, е заявила Захариева. \r\nПревод и редакция:", "date": "2018.11.10", "title": "„21 ТВ“ (Македония): Ревизия на учебниците по история, България е представила над 30 страници със забележки"}
{"url": "http://www.focus-news.net/news/2018/11/10/2588782/veliko-tarnovo-edva-12-15-ot-terena-na-krepostta-trapezitsa-sa-proucheni-ot-arheolozi.html", "text": "Едва 12 - 15% от терена на крепостта „Трапезица“ са  проучени от археолози. Цялата площ на историческата местност е около 80 дка. Това каза за  Радио „Фокус“ – Велико Търново  един от археолозите, които работят на хълма Константин Тотев. Той направи сравнение с крепостта „Царевец“, чиято площ е от 101 дка, от които са проучени около 85%. Експертът подчерта важността и на двата обекта и добави, че Трапезица може да даде много информация за живота в средновековния Търновград. „Тук, на втората по значение цитадела на столично Търново, западният склон е бил застроен с къщи, подобно на западната част на Царевец. По време на нашите 11-годишни проучвания сме хващали части от отводнителни системи, отходни и септични ями. За да се разшири място за некропола, някои от постройките са разрушени, за да създаде място да се погребват хора. Тук срещаме редица принципи на форматиране на градската култура, на урбанизация на отделните площи и връзки на кварталите на столични Търново, които са много интересни и полезни за разкриване на живота в местността“, каза още археологът. \r\nПрез настоящата година на хълма работят три екипа – на Константин Тотев, на Деян Робовянов и на Мирко Робов. След приключване на всички проучвания се подготвя и мащабна съвместна пресконференция, на която ще бъдат обобщени резултатите. \r\nЛуиза ТРАНЧЕВА", "date": "2018.11.10", "title": "Велико Търново: Едва 12 - 15% от терена на крепостта „Трапезица“ са проучени от археолози"}
{"url": "http://www.focus-news.net/news/2018/11/10/2588761/korneliya-ninova-bsp-stroitelnata-kamara-poiska-da-spra-elena-yoncheva-i-iskaneto-za-proverka-na-magistralite-otkazah-im.html", "text": "Няма да тълкувам мотивите на главния прокурор. Правим изводи от фактите - че поисканите имунитети идват след две години, в момент, в който, особено Елена, много ярко се прояви в разследващи нейни материали и филми. Това каза лидерът на БСП Корнелия Нинова пред Дарик радио, съобщиха от пресцентъра на  партията . Тя уточни, че мотивите изглеждат интересно - за пране на пари за закупуване на фотокамери и техника за снимане на филми в Сирия. „Странни са всички тези неща“, каза тя и припомни, че \"сигналите\" започнаха от ГЕРБ - от Антон Тодоров, Делян Добрев, Тома Биков, всички тези обвинения по времето на \"Кумгейт\". Тя уточни, че при проф. Георги Михайлов обвиненията започват след ярките му прояви по вота на недоверие за здравеопазване. „Две остриета на БСП! Опозиция не управлява, не раздаваме обществени поръчки“, каза Нинова. Тя коментира, че Елена Йончева разполага с документи, които водят до изводи за корупция и злоупотреби, като подчерта, че става въпрос за трасето край Своге, където стана катастрофата. Тя обясни, че става въпрос за протокол, направен години преди катастрофата, в който различни институции констатират нарушенията и злоупотребите при строителството на отсечката и казват, че незабавно трябва да се коригира, но никой не си е мръднал пръста. „Някой трябва да носи отговорност - защо някой, цяла година, е проспал тази препоръка“, попита Нинова. Тя коментира, че депутати са поискали обективна проверка на обстоятелства - искат информация, искат независима лаборатория. Корнелия Нинова каза, че при срещата си със строителната камара, е гарантирала, че при смяна на управлението ще има ред, правила, закон и всички ще бъдат равнопоставени, че никой няма да бъде изнудван да връща пари от обществени поръчки. Тя припомни, че камарата е поискала да не се внася искане до АПИ. „Отказах и казах, че няма да спра Елена. Нито искам, нито мога, защото искам истината- ако има нарушения, да има отговорност“, отбеляза лидерът на БСП. \r\n„Различното в правенето на Алтернативния бюджет е, че не както друг път, наддаваме - те дават 500 млн. за здраве, ние 600 млн., те за социални помощи - 100, ние 120. Това не решава проблема. Различното е, че предлагаме финансирането да върви с промяна в моделите“, каза Корнелия Нинова по темата за бюджета. Тя изтъкна, че дадените от правителството 500 млн. за здравеопазване не намаляват цената на лекарствата, не правят здравеопазването по-достъпно, не задържат лекарите, не подготвят нови медицински сестри. „Нашият бюджет решава точно това. Не просто наливане на пари, а даване на пари с ефект, който да стигне до хората“, поясни Нинова. Тя коментира, че в Алтернативния бюджет е заложено за образованието пари да се дадат за безплатни учебници до 12 клас. „Не са много пари, но биха помогнали на много хора“, подчерта тя. Нинова обясни, че друго предложение е да има един учебник по предмет за цялата страна. „Няма система в образованието, колкото и пари да се наливат“, коментира лидерът на левицата. \r\n„Приетото от правителството решение казва, че кметовете и общинските съветници вземат решението за увеличението на данъка за стари автомобили и слага граници „от-до“ в числа. Това, с което се обърнах към нашите кметове е – направете усилие да се придържате към долната граница“, каза Нинова по темата за увеличаващите се данъци за стари автомобили. Тя поясни, че хората не са виновни, че са бедни, за да карат стари коли. Нинова смята, че е по-добре да се направи усилие да бъдат повишени доходите. „Въпрос на приоритети е да се помогне на хората“, категорична бе тя. Корнелия Нинова препоръча да се направи и друго за здравето на хората – да намали ДДС на лекарствата или да се платят дълговете на общинските болници, за да не се закриват, или най-накрая да има програма за профилактика. \r\nЛидерът на БСП съобщи, че в неделя ще бъдат приети правилата и начинът за номиниране за евродепутати. Тя коментира, че вярва в преизбирането на Сергей Станишев, за който поясни, че е „наша номинация“. „След сериозни разговори в нашето политическо семейство, ПЕС, се стигна до решение да се остави свобода на отделните държави да си направят листата и платформата - с какви послания, с какви политики се изпращат кандидатите. По-важното е българите да гледат хората в листите и лицата, които издигаме и защо отиват там“, аргументира се Нинова. „Ще изпратим хора, които ще отстояват политиките на България и на БСП“, изрази увереност лидерът на БСП. Тя обясни, че има няколко неща от които няма да отстъпи- от позициите за Истанбулската конвенция и за Пакта за миграция на ООН. Нинова коментира, че в пакта има хубави текстове, които касаят нашата диаспора, но между добрите текстове, с дребен шрифт, има тревожни неща, например - да се издават документи за самоличност на хора, които са пристигнали без такива. „Ние сме за помощ на бежанците при война - това е международно, българско човешко право, но разширяването на кръга на миграция по екологични, икономически и социални причини е опасност“, обясни Нинова. \r\n„Хората ни смятаха за част от статуквото. Затова предложихме „Визия за България“. Ние не сме еднакви. Ако бяхме едно и също, щях да приема да съм председател на парламента, колегите ми да са министри. Избрахме трудния път - да останем в опозиция и да се различим от статуквото. Пътят е верен, просто трябва да продължим усилията и да не се предаваме“, категорична бе Нинова. Тя изрази увереност, че е алтернативата на Бойко Борисов, но в политиките, не в постовете.", "date": "2018.11.10", "title": "Корнелия Нинова, БСП: Строителната камара поиска да спра Елена Йончева и искането за проверка на магистралите, отказах им"}
{"url": "http://www.focus-news.net/news/2018/11/10/2588781/kaloyan-pargov-bsp-sofiya-proklamatsiite-i-nadezhdite-ot-1989-g-se-okazaha-uvehnali-horata-ochakvat-poveche-spravedlivost-i-ravnomerno-razpredelenie-na-blagata.html", "text": "Прокламациите и надеждите от 1989 г. се оказаха увехнали – хората очакват повече справедливост и равномерно разпределение на благата. Това каза за  Агенция „Фокус“  председателят на Градския съвет на БСП – София и член на Изпълнителното бюро на партията Калоян Паргов по повод 10 ноември 1989 г. „Моето поколение не е пряк участник в тези събития, но със сигурност това е повратен момент в историята на България, който 29 години по-късно можем да оценим със знак минус. Тогавашните прокламации за свобода, за плурализъм, за демокрация, за възможности, които да създаде този нов режим на българите не се осъществиха 29 години по-късно. Ако направим паралел между държавата през 1989 г. и през  2018 г., ще видим много съществени разлики и то за съжаление в отрицателна посока. 1989 г. е последната година, в която раждаемостта беше на най-високата си точка – 117 хил. новородени деца на фона на 64 хил. през 2017 г. През 1989 г. България беше на 27-мо място по развитие, а сега е доста назад в класацията на развити държави“, каза Паргов. Той поясни, че се съгласява с казаното от президента Румен Радев за днешното състояние на демокрацията. Паргов посочи, че няма как днес да бъдем доволни от състоянието на пазарната икономика, на така наречената демокрация, защото хората очакват повече справедливост и по-равномерно разпределение на благата. „България има нужда от друг тип политика - не тази, която доведе до дълбоко разделение на нацията тези 29 години. Тази антикомунистическа риторика, която се разви през 90-те години е една от причините за това разделение и за неволите бих казал, които изпитваме и днес“, поясни лидерът на столичните социалисти Калоян Паргов.  \r\nДеница КИТАНОВА", "date": "2018.11.10", "title": "Калоян Паргов, БСП – София: Прокламациите и надеждите от 1989 г. се оказаха увехнали – хората очакват повече справедливост и равномерно разпределение на благата"}
{"url": "http://www.focus-news.net/news/2018/11/10/2588787/tass-hasan-rouhani-zayavi-che-amerikanskite-sanktsii-ne-sa-povliyali-na-ikonomikata-na-iran.html", "text": "Санкциите на САЩ срещу Техеран, които влязоха в сила на 5 ноември, не са оказали никакво влияние на икономиката на Ислямската република, заяви в събота президента на страната Хасан Роухани, предава  ТАСС . \r\n„Американските санкции не оказаха никакво влияние на иранската икономика. Те не са нищо по-различно от елемент на психологическата война, Вашингтон не може да спре износа на ирански нефт“, цитира думите на Роухани телевизионния канал Al-Mayadeen. По неговите думи, иранската икономика е способна да „преодолее всички проблеми ,създадени от САЩ“. \r\nПревод и редакция:", "date": "2018.11.10", "title": "ТАСС: Хасан Роухани заяви, че американските санкции не са повлияли на икономиката на Иран"}
{"url": "http://www.focus-news.net/news/2018/11/10/2588784/pazardzhik-dva-politseyski-patrula-sledyat-za-spazvane-ogranicheniyata-na-skorostta-po-patya-belovo-pazardzhik-plovdiv.html", "text": "Два полицейски патрула следят за спазване ограниченията на скоростта по пътя Белово - Пазарджик - Пловдив, предаде репортер на  Радио „Фокус“ – Пазарджик . Патрул на „Пътна полиция“ е разположен в района на ханче Септември, друг патрул извършва проверки за наличие на задължителните застраховка, винетка и стикер за технически преглед на изхода на Пазарджик в посока Пловдив. Трафикът в този участък е натоварен и в двете посоки. \r\nВаня НИКОЛОВА", "date": "2018.11.10", "title": "Пазарджик: Два полицейски патрула следят за спазване ограниченията на скоростта по пътя Белово - Пазарджик - Пловдив"}
{"url": "http://www.focus-news.net/news/2018/11/10/2588788/plovdiv-v-grada-shte-se-provede-informatsionna-kampaniya-poznavate-li-priznatsite-na-osteoporozatai.html", "text": "В града ще се проведе информационна кампания „Познавате ли признаците на остеопорозата?“. Това съобщиха за  Радио „Фокус“ – Пловдив  организаторите. Кампанията ще започне на 12 ноември от 10.30 часа в сградата на Регионалната здравна инспекция в Пловдив. Част от програмата ще бъдат презентации за профилактика на остеопорозата при жени и мъже, тестове за определяне на личните рискови фактори, индекса на телесна маса и други. Входът за информационната кампания ще бъде свободен за всички посетители. Срещу заплащане желаещите ще могат да си направят измервания на костната плътност и телесния състав. Информационната кампания се осъществява със съдействието на Асоциация „Жени без остеопороза“. \r\nТони МИХАЙЛОВ", "date": "2018.11.10", "title": "Пловдив: В града ще се проведе информационна кампания „Познавате ли признаците на остеопорозата?“"}
{"url": "http://www.focus-news.net/news/2018/11/10/2588789/sport-cherno-more-otnovo-pobedi-levski-na-ticha-10.html", "text": "Черно море победи Левски с 1:0 в мач от 15-ия кръг на Първа лига, игран на стадион „Тича“ във Варна, след като елиминира „сините“ след 2:2 и дузпи от Купата на България миналата седмица. Единственият гол в срещата отбеляза Жоржиньо в 23-ата минута. Левски остава на трето място във временното класиране с 34 точки, една по-малко от ЦСКА и Лудогорец, който утре ще играе срещу Берое в Разград. Черно море е на шесто място с 21 точки.", "date": "2018.11.10", "title": "Спорт: Черно море отново победи Левски на „Тича“ – 1:0"}
{"url": "http://www.focus-news.net/news/2018/11/10/2588785/d-r-mila-demirevska-lekar-homeopat-pri-prostuda-i-grip-e-neobhodimo-nay-napred-da-se-priemat-vitamini.html", "text": "При простуда и грип е необходимо най-напред да се приемат витамини. Това каза за  Радио „Фокус“ - Пирин  д-р Мила Демиревска, лекар хомеопат. Тя уточни, че консултацията с хомеопат е препоръчителна ако искаме да избегнем приемането на традиционни медикаменти, за да се назначи лечение с подходящи природни препарати. „Природата ни е дала билки, които може да използваме и затова няма да сгрешим ако пием достатъчно топли чайове“, каза д-р Мила Демиревска. По думите ѝ симптомите от вирусните инфекции няма как да изчезнат за три дни. „След третия, ако се поддържа висока температура, хремата е силна или кашлицата става по-продуктивна и променя звука си, е необходимо да бъдем прегледани отново“, подчерта специалистът. Д-р Демиревска добави, че при прегледа след третия ден лекарят ще прецени дали пациентът ще остане само на хомеопатия и природни продукти, или ще се наложи да се продължи с традиционна терапия. \r\nДенис НИКИФОРОВ", "date": "2018.11.10", "title": "Д-р Мила Демиревска, лекар хомеопат: При простуда и грип е необходимо най-напред да се приемат витамини"}
{"url": "http://www.focus-news.net/news/2018/11/10/2588786/afp-makron-i-tramp-demonstriraha-edinstvo-vapreki-obidata-na-amerikanskiya-prezident-ot-predlozhenieto-za-sazdavane-na-evropeyska-armiya.html", "text": "Президентът на Франция Еманюел Макрон се опита да разсее напрежението с американския си колега Донлад Тръмп като възхвали „голямата солидарност“ между двете страни, след като при пристигането си в Париж президентът на САЩ заяви, че предложението на френския държавен глава за европейска армия е „обидно“, предава  AFP . \r\nДвамата лидери проведоха разговори в Елисейския дворец преди мероприятията по случай 100-годишнината от края на световната война. Макрон се опита да изглади различията като отбеляза, че споделя мнението на Тръмп, че Европа трябва да увеличи разходите си за отбрана. \r\n„Трябва ни много по-добро разпределяне на тежестта в НАТО“, посочи той. Но все пак френският държавен глава защити думите си, изказани във вторник: „Не е честно европейската сигурност да бъде гарантирана от САЩ. \r\nТръмп, от своя страна, заяви, че той и френския му колега са „много добри приятели“. \r\n„Искаме силна Европа. Много е важно за нас да имаме силна Европа“, подчерта той. \r\nПревод и редакция:", "date": "2018.11.10", "title": "AFP: Макрон и Тръмп демонстрираха единство въпреки „обидата“ на американския президент от предложението за създаване на европейска армия"}
{"url": "http://www.focus-news.net/news/2018/11/10/2588793/georgi-botsev-pss-blagoevgrad-chovek-ne-biva-da-hodi-sam-v-planinata.html", "text": "Човек не бива да ходи сам в планината. Това каза за  Радио „Фокус“ - Пирин  Георги Боцев, спасител от Планинска спасителна служба - Благоевград. Той обясни, че повечето изгубени туристи в планината са стигнали до подобно положение, защото са се отделили от групата и са продължили сами. „Факторите са много и са най-различни: отделяне от групата, самонадеяно самостоятелно тръгване. Ние продължаваме да твърдим, че човек не бива да ходи сам в планината. Всички случаи доказват, че всеки, който е тръгнал сам и след това бедства някъде в планината, е голям късметлия, че не му се е случило най-лошото, защото при един тежък инцидент или при едно лошо подхлъзване и липса на телефон, чрез който да се обади за помощ, или при евентуално изпадане в безсъзнание, просто ние няма как да разберем, че някъде в планината се случва нещо такова“, посочи Боцев. Той подчерта, че обикновено, когато са двама души в планината, ако единият пострада, сигналът към ПСС идва от другия човек, а когато човек е сам, ако той не се обади, няма кой да го направи. Според него това е фактор, който всеки турист трябва да знае и не бива да допуска подобна ситуация. \r\nНатали СТЕФАНОВА", "date": "2018.11.10", "title": "Георги Боцев, ПСС - Благоевград: Човек не бива да ходи сам в планината"}
{"url": "http://www.focus-news.net/news/2018/11/10/2588780/bogdan-milchev-institut-za-patna-bezopasnost-zastrahovkata-grazhdanskata-otgovornost-tryabva-da-sledva-choveka-a-ne-avtomobila.html", "text": "Застраховката „Гражданската отговорност“ трябва да следва човека, а не автомобила, за да се ограничи пътнотранспортният травматизъм. Това каза за седмичното обзорно предаване „Метроном“ на  Радио „Фокус“  Богдан Милчев, член на УС на Института за пътна безопасност. Той допълни, че страховете на застрахователите, че контролът след такава революционна реформа ще е много по-труден, са разбираеми. Необходим е широк дебат извън Народното събрание, в който да участват всички заинтересовани страни, каза още Богдан Милчев. „Системата „бонус-малус“ е доказано ефективна. Абсолютно всички страни, които са я въвели, са отчели през първите 3 до 5 години намаляване почти наполовина на пътнотранспортния травматизъм. Учудващо е, че в България се говори повече от 15 години, но не е въведена. Аз съм скептичен, че ще успеем скоро да я въведем. И тук идва въпросът: искаме да плащаме малко, за да получаваме малко, или искаме да плащаме повече, за да получаваме повече? Безспорно застрахователите имат проблем с изплащането на обезщетенията, но проблемът им няма да се реши като се ограничат тези, които най-много са пострадали от ПТП – близките на загиналите“, обясни Богдан Милчев. Според него, ако поправката на депутата от ПГ на ГЕРБ Менда Стоянова за таван от 20 000 лв. обезщетение за загинал при катастрофа не бъде оттеглена, това ще се превърне в най-голямата застрахователна измама. Не е коректно да бъдат наказани тези, чиито близки са загинали в ПТП, уточни експертът. Богдан Милчев прогнозира, че в крайна сметка в Народното събрание ще се вземе решение, което няма да реши проблема, а само ще създаде усещане за несправедливост в обществото.", "date": "2018.11.10", "title": "Богдан Милчев, Институт за пътна безопасност: Застраховката „Гражданската отговорност“ трябва да следва човека, а не автомобила"}
{"url": "http://www.focus-news.net/news/2018/11/10/2588792/afp-makron-i-merkel-polozhiha-venets-i-otkriha-pametna-tabelka-na-myastoto-na-podpisvaneto-na-germanskata-kapitulatsiya-v-parvata-svetovna-voyna.html", "text": "Френският президент Емануел Макрон и германският канцлер Ангела Меркел в събота поставиха венец и откриха табелка на военен паметник в източна Франция, където е подписано примирието, с което се слага край на Първа световна война, предава  AFP . \r\nВ силно символична церемония Макрoн и Меркел се срещнаха в гората близо до Компин, където Германия официално капитулира на сутринта на 11 ноември 1918 г.. \r\nТова е първият случай след Втората световна война, когато германски лидер посещава мястото. \r\nВизитата на германският канцлер цели да подчертае близките връзки между двете страни, които водиха три войни между 1870 и 1940 година, но сега са стожерите на мира в Европа. \r\n„На 100-годишнината от примирието от 11 ноември 1918 година Еманюел Макрон, президент на Френската Република и Ангела Меркел, канцлер на Федерална Република Германия, тук потвърдиха стойността на френско-германското помирение в служба на Европа и мира“, гласи новопоставената табелка. \r\nТя е поставена до друга, която датира от Първата световна война: „Криминалната гордост на Германската империя умря тук на 11 ноември 1918 година, унищожена от свободните хора, които искаше да пороби“ \r\nПревод и редакция:", "date": "2018.11.10", "title": "AFP: Макрон и Меркел положиха венец и откриха паметна табелка на мястото на подписването на германската капитулация в Първата световна война"}
{"url": "http://www.focus-news.net/news/2018/11/10/2588794/plovdiv-dvizhenieto-se-osashtestvyava-v-edna-lenta-po-patya-yugovo-laki-poradi-propadane-na-patnoto-platno.html", "text": "Движението се осъществява в една лента по пътя Югово - Лъки поради пропадане на пътното платно. Това съобщиха за  Радио „Фокус“ – Пловдив   от Областното пътно управление. Участъкът е сигнализиран с пътни знаци. Засилено автомобилно движение се отчита също по пътищата Пловдив - Карлово и Пловдив - Асеновград. Все още е ограничено движението на камиони с обща маса над 12 тона по пътя Поповица - Болярци. Остава забранено движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим-Девин. Опасност от падащи камъни има по направленията Кричим - Стамболийски, Юговско ханче - Югово-Лъки - Здравец и Асеновград - Смолян.  \r\nТрафикът на територията на град Пловдив се извършва с без затруднения. Засилено е движението в централната градска част, както и по входно-изходните артерии. Пътните настилки на територията на града са сухи и нормално проходими. До края на месец ноември ще бъде затворено за движение западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, заради ремонтни дейности. Затворено за движение е и източното платно на бул. „Източен“ в града, в участъка между булевардите „Шести септември“ и „Марица-юг“, заради ремонт. \r\nТони МИХАЙЛОВ", "date": "2018.11.10", "title": "Пловдив: Движението се осъществява в една лента по пътя Югово - Лъки поради пропадане на пътното платно"}
{"url": "http://www.focus-news.net/news/2018/11/10/2588796/veliko-tarnovo-ogranicheno-e-dvizhenieto-v-uchastak-ot-patya-mezhdu-selata-stefan-stambolovo-i-obedinenie-ot-km-16-do-km-26-zaradi-remontni-deynosti.html", "text": "Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. От Областно пътно управление уточниха за  Радио „Фокус“ – Велико Търново , че обходният маршрут е през село Полски Сеновец и град Полски Тръмбеш. Ремонтите трябва да приключат до 30 ноември. Условията за пътуване в областта са нормални. Времето е ясно, настилките предимно сухи, в по-усойните места – мокри. Движението в края на почивния ден е спокойно. Допълнително въведени ограничения в региона няма. Прохода на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019. Изсичане на храсти затруднява движението в участък от пътя между Севлиево и Велико Търново. Дейностите текат в отсечката от км 101+550 до км 125+000, където водачите трябва да карат с повишено внимание и съобразена скорост. Пътят е сигнализиран със знаци, а изсичането на храсти ще продължи до края на месеца. \r\nЛуиза ТРАНЧЕВА", "date": "2018.11.10", "title": "Велико Търново: Ограничено е движението в участък от пътя между селата Стефан Стамболово и Обединение от км 16 до км 26 заради ремонтни дейности"}
{"url": "http://www.focus-news.net/news/2018/11/10/2588791/prof-tolya-stoitsova-nbu-edinstveno-profesionalnite-zhurnalisti-sa-horata-koito-deystvitelno-pretsenyavat-znachimostta-na-informatsiyata-i-mnogo-chesto-formirat-obshtestvenoto-mnenie.html", "text": "Моите убеждения са, че както в световен план, така и у нас журналистика ще има винаги. Това каза за  Радио „Фокус“ – Бургас  проф. Толя Стоицова, преподавател по социална и медийна психология в Нов български университет, по повод Деня на свободата на словото в България. „Независимо, че се говори, че репортер може да бъде всеки, единствено професионалните журналисти са хората, които действително преценяват значимостта на информацията, предават я на обществото и много често формират общественото мнение“, каза още проф. Стоицова. Според нея по тази причина няма как да изчезне, тъй като не може да бъде заменена от някакъв друг тип специалисти. „Друг е въпросът, че тя се трансформира в този век на технически бунт, който като чели няма край“, заяви Стоицова. По думите ѝ повечето случаи, особено младите хора не купуват книжни вестници, а търсят информацията предимно в интернет. „Да, там има изключително добри материали, които много добре ни ориентират, но и такива, които изобщо не са верни“, добави преподавателят по социална и медийна психология. \r\n„Искам да похваля журналистите, че по всякакви наболели проблеми те дават възможност да се изявят експерти по различни гледни точки, понякога противоположни“, заяви Стоицова. Според нея притеснителното е, че недостатъчно журналистите обясняват неща, които са неясни на хората. „Дори експертите да говорят по тези проблеми, те си остават скрити. Случая с Истанбулската конвенция, която само с една думичка „джендър“, която стана едва ли не нарицателно. Прочетох я на няколко езика, за да мога добре да се ориентирам и се оказа, че това е един документ, който наистина защитава правата на хората, борещ се срещу домашното насилие, осъществява превенция и финанси. Но хората просто не го разбраха“, уточни проф. Стоицова. По думите ѝ медиите могат да подпомогнат, като в някакъв смисъл образоват хората по проблеми, които не са им много ясни. „Да формират такова обществено мнение, за да могат хората да разбират и да го приемат или да него, това си е тяхно право. Медията е една надстроечна социална агенция, която е призвана да тегли обществото напред, да го развива, а не обратно да говори и да пише на некнижовен език“, каза още проф. Стоицова. \r\nДеница ДИМИТРОВА", "date": "2018.11.10", "title": "Проф. Толя Стоицова, НБУ: Единствено професионалните журналисти са хората, които действително преценяват значимостта на информацията и много често формират общественото мнение"}
{"url": "http://www.focus-news.net/news/2018/11/10/2588797/sport-antoaneta-stefanova-pobedi-ukrainka-na-osminafinalite-na-svetovnoto-za-shah-za-zheni-i-dokara-macha-do-taybrek.html", "text": "Антоанета Стефанова победи украинката Анна Мозийчук с белите фигури на осминафиналите на  Световното първенство по шахмат за жени в Ханти-Мансийск, Русия и изравни резултата от серията на 1:1. Така двубоят между бившата световна шампионка от България и поставената под номер 4 в схемата ще се реши в неделя в две партии по бърз шах, а ако и след тях резултатът е равен, двете ще играят и в блиц формат.", "date": "2018.11.10", "title": "Спорт: Антоанета Стефанова победи украинка на осминафиналите на световното за шах за жени и докара мача до тайбрек"}
{"url": "http://www.focus-news.net/news/2018/11/10/2588795/bozhidar-mihaylov-regionalna-sluzhba-po-zaetostta-varna-do-kraya-na-mesetsa-shte-se-provezhdat-intervyuta-s-mladezhite-uchastvali-v-programa-start-na-karierata.html", "text": "До края на месеца ще се провеждат интервюта с младежите, участвали в Програма „Старт на кариерата”. Това каза в интервю за  Радио „Фокус“ – Варна  Божидар Михайлов, директор на Дирекция „Регионална служба по заетостта“ във Варна. Инициативата предоставя възможност на безработни вишисти до 29-годишна възраст да натрупат в рамките на 9 месеца първия си трудов стаж по придобитата специалност. Програмата цели да улесни прехода от образование към заетост и да постигне гъвкава комбинация от знания, умения и практика, съответстващи на изискванията на пазарната икономика. На територията на област Варна по програма „Старт на кариерата” са разкрити общо 89 работни места, от които 58 са в централни ведомства, 2 в Областна администрация и 29 са в общински администрации. Интервютата ще се провеждат в периода от 12 до 23 ноември. \r\nМарияна ВАЛЕНТИНОВА", "date": "2018.11.10", "title": "Божидар Михайлов, Регионална служба по заетостта – Варна: До края на месеца ще се провеждат интервюта с младежите, участвали в Програма „Старт на кариерата”"}
{"url": "http://www.focus-news.net/news/2018/11/10/2588800/adriana-grigorova-direktsiya-sotsialno-podpomagane-varna-izvarshvat-se-proverki-dali-detsata-za-koito-sa-otpusnati-ednokratni-pomoshti-poseshtavat-redovno-uchilishte.html", "text": "В двумесечен срок от началото на учебната година се правят проверки дали децата, за които са отпуснати еднократни помощи, посещават редовно учебните занятия. Това каза за   Радио „Фокус“ – Варна  Адриана Григорова, директор на Дирекция „Социално подпомагане“ – Варна. По думите ѝ семействата, чийто деца са записани за обучение в първи клас в държавно или общинско училище за първи път, имат право на еднократна помощ за покриване на разходите в началото на учебната година. Еднократната помощ е в размер на 250 лева, като задължително условие за получаването на средствата е средния месечен доход на член от семейството за предходните 12 месеца да е по-нисък или равен на 450 лева. Помощта се отпуска без доходен тест за деца с трайни увреждания, деца с един жив родител и за деца, настанени в семейства на роднини и близки и приемни семейства по реда на Закона за закрила на детето. „В двумесечен срок от началото на учебната година се правят проверки дали децата, за които са отпуснати еднократни помощи, посещават редовно учебните занятия. Ако детето не посещава училище, помощта трябва да се възстанови в пълен размер, допълни Адриана Григорова. Тя отбеляза, че и тази година се запазва тенденцията за намаляване броя на семействата, които кандидатстват за отпускане на еднократна целева помощ за първокласници. Тази година семействата, които са кандидатствали, са около 1 500.  \r\nМарияна ВАЛЕНТИНОВА", "date": "2018.11.10", "title": "Адриана Григорова, Дирекция „Социално подпомагане“ – Варна: Извършват се проверки дали децата, за които са отпуснати еднократни помощи  посещават редовно училище"}
{"url": "http://www.focus-news.net/news/2018/11/10/2588799/blagoevgrad-dvizhenieto-se-osashtestvyava-v-ednata-lenta-po-glaven-pat-e-79-v-uchastaka-ot-kresna-do-sandanski-ot-km-400-do-km-426-poradi-remontni-deynosti.html", "text": "Движението в участъка от Кресна до Сандански от км 400+000 до км 426+000 се осъществява в едната лента за движение поради частични ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци и светлинни източници. Водачите да се движат с повишено внимание и съобразена скорост в свободната лента, съобразно създадената организация на движение. Срокът е в часовете от 18.00 часа до 06.00 часа. През днешния ден няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са сухи. Нормално интензивно е движението по главен път Е-79, второкласен път 19 Симитли - Гоце Делчев и автомагистрала „Струма“ в участъка от Благоевградска област. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nЛора КАЛЧЕВА", "date": "2018.11.10", "title": "Благоевград: Движението се осъществява в едната лента по главен път Е-79 в участъка от Кресна до Сандански от км 400 до км 426 поради ремонтни дейности"}
{"url": "http://www.focus-news.net/news/2018/11/10/2588803/predstoyashti-sabitiya-v-stranata-za-11-noemvri-agentsiya-fokus.html", "text": "*** \r\nОт 10.50 часа с обща церемония на британското, германското, френското и италианското военни гробища ще бъде отбелязана и 100-годишнината от края на Първата световна война. Церемонията започва на британското военно гробище, а след това ще продължи и на останалите три.  \r\n*** \r\nОт 11.00 часа Националният съвет на БСП ще проведе заседание в централата на партията. \r\n*** \r\nОт 11.00 часа в зала „Европа“ на Парк Хотел „Москва“ СДС ще проведе теоретична Национална конференция в два модула: „Програмни приоритети“ и „Местни избори 2019“. \r\n*** \r\nОт 11.00 часа до 18.30 часа в Институт Конфиций София ще се проведе третото издание на фестивала „Чи Енерджи Фест“.  \r\n*** \r\nОт 11.00 часа до 13.00 часа в центъра за психо-социална и здравна помощ на Асоциация „Детско сърце“ ще се проведат арт ателиета и дискусии с пациенти, които са част от кампанията „За всеки един удар на сърцето“.  \r\n*** \r\nОт 12.00 до 19.30 часа в района на Гранд Хотел София ще се проведат тренировъчни действия на структури на МВР.  \r\n*** \r\nОт 13.30 часа пред Народното събрание ще се състои молитвено шествие за свободно изповядване на вярата във връзка с планираните промени в българското законодателство, свързани със свободата и живота на вероизповеданията. \r\n*** \r\nВ 17.00 часа в бар „Петък“ журналисти от традиционните медии и младежки онлайн издания, влогъри, софтуерни специалисти и инфлуенсъри ще разкажат своите истории за фалшивите новини.  \r\n*** \r\nОт 11.30 часа пред Първи корпус на Югозападен университет „Неофит Рилски“ ще започне протест срещу „социалното убийство на България“.  \r\n*** \r\nОт 11.00 часа в творческите работилнички Арт-И-Факти ще включват отливане на декоративни сапуни и изработване на играчки в старата техника плъстене. \r\n*** \r\nОт 19.00 часа в НХК с концерт ще бъде отбелязана 120-годишнината от рождението на гениалния музикант и композитор Джордж Гершуин.  \r\n*** \r\nОт 11.00 часа пред сградата на Община Варна ще се състои протест, част от националния протест срещу високите цени на горивата и в  подкрепа на майките на деца с увреждания. \r\n*** \r\nОт 11.00 часа в зала 8 на Дома на хумора и сатирата ще бъде открита самостоятелна изложба на Андреа Салваи „Карнавалните традиции на остров Сардиния“.  \r\n*** \r\nОт 12.00 часа пред Спортна зала „Орловец“ ще започне протест срещу високите цени на горивата.  \r\n*** \r\nОт 11.00 часа в Държавния куклен театър „Дора Габе“ ще се състои кукления спектакъл „Таласъмът Тропалан“.  \r\n*** \r\nОт 16.00 часа на пл. „Демокрация“ ще се състои Неделно хоро.  \r\n*** \r\nОт 12.00 часа в двора на черквата „Свети Великомъченик Мина” ще бъде раздаден празничен курбан. \r\n*** \r\nОт 14.00 часа на пътя Кюстендил – София при село Ябълково ще се проведе протест под надслов „Срещу безобразията в България”.  \r\n*** \r\nОт 10.00 часа  на Стадиона в Пазарджик се събират участниците в протеста срещу високите цени на горивата. Те ще потеглят към Пловдив, за да се включат в протеста там. \r\n*** \r\nОт 09.45 часа хълма Бърдото край Брезник национално дружество „Традиция“ ще представи възстановка на Брезнишката битката от 1885 година по време на Сръбско-българската война. Събитието се организира от Община Брезник с подкрепата на „Асарел-Инвестмънт“.  \r\n*** \r\nОт 09.00 часа в храм „Св св. Петър и Павел” ще бъде отслужена архиерейска света Литургия.  \r\n*** \r\nОт 09.00 часа до 12.00 часа в УМБАЛ „Св. Георги“ ще се проведат безплатни прегледи за измерване и оценка на растежа на децата. От 12.00 до 13.00 часа ще се проведе беседа с родители. \r\n*** \r\nОт 11.00 часа на паркинга на булевард „България” 115 ще се проведе протест срещу високите цени на горивата, ниските доходи и лошия начин на живот. \r\n*** \r\nОт 16.45 часа на стадион „Лудогорец арена“ ще се играе мачът между ПФК „Лудогорец“ и ПФК „Берое“.  \r\n*** \r\nВ 15.30 часа от Паметника на Альоша  до Паметника на свободата ще се проведе протестно шествие-митинг заради проектозакона за вероизповеданията в България.  \r\n*** \r\nОт 18.00 часа в централното фоайе на Община Севлиево ще бъде прожектиран филмът „Кинчем“. \r\n*** \r\nОт 10.30 часа  пред магазин Кауфланд ще се проведе протест срещу високите цени на горивата. \r\n*** \r\nОт 11.00 часа на паркинга на Дамарския мост ще се проведе протест срещу високите цени на горивата. \r\n*** \r\nОт 11.00 часа в салона на ДКТ – Сливен ще се играе спектакълът „Глупавият вълк“.  \r\n*** \r\nВ 11.30 часа в параклиса „Св. Мина“ ще бъде отбелязан неговия храмов празник.  \r\n*** \r\nОт 14.00 часа пред Спортната зала в града ще започне протест срещу високите цени на горивата, а от 14.30 до 15.00 часа ще бъде блокиран Подбалканският път София – Бургас. \r\n*** \r\nОт 11.00 часа на бул. „Патриарх Евтимий“ ще се проведе протест срещу високите цени на горивата, ниските доходи и лошия начин на живот. Участниците планират да преминат с автомобилите си по моста до паркинга на езеро Загорка, откъдето да тръгнат пеша по пътя за гр. Казанлък до пътния възел на околовръстния път и обратно.  \r\n*** \r\nОт 11.00 часа в Кукления театър ще се играе постановката „Пипи дългото чорапче“.  \r\n*** \r\nОт 11.00 часа ще се проведе протест срещу високите цени на горивата. Сборният пункт на протестиращите е паркингът на ресторант „Борово око“. \r\n*** \r\nОт 17.00 часа пред сградата на община Хасково ще се проведе протест под надслов „Срещу безобразията в България“.", "date": "2018.11.10", "title": "Предстоящи събития в страната за 11 ноември (Агенция „Фокус“)"}
{"url": "http://www.focus-news.net/news/2018/11/10/2588801/pregled-na-mezhdunarodnite-novini-do-18-chasa-agentsiya-fokus.html", "text": "Македония и България нямат никакви различия за праисторическия и античния период, забележките са главно по учебното съдържание за средните векове: тълкуванията за Самуиловата държава и за просветителите Кирил и Методий“, обясни председателят на македонския екип в Съвместната българо-македонска комисия по историческите и образователни въпроси Драган Горгиев, цитиран от  скопският телевизионен „Канал 5“ . \r\n„Утвърдени са пропуски и в нашите учебници, и в българските, анализът е започнат само за някои учебници“, обясни той. \r\nБългарският историк Стефан Дечев пък заяви, че очаква големи промени в историята и на двете държави, но предупреди, че за такъв похват е нужно повече време. \r\n„Мисля, че крайните позиции, от които тръгват българската и македонската историография на първо време ще отворят диалог, който ще бъде тежък. Но, в една по-дългосрочна перспектива, аз мисля, че с отваряне на историографиите една към друга, с включването на повече млади кадри, които имат съвременно образование, в един по-дълъг срок ще бъде постигнат успех“. \r\nМедията отбелязва, че в края на декември ще има яснота кои препоръки ще бъдат приложени за подобряване на учебниците и в България, и в Македония. \r\nСледващата среща на експертите ще е в София в края на този месец. \r\n***  Над 30 страници със забележки е представила българската комисия за анализ на учебниците, формирана в рамките на Договора за добросъседство между България Македония, предава  скопският телевизионен канал „ТВ 21“ . \r\nКакто е заявила министърът на външните работи Екатерина Захариева, от наша страна са констатирани сериозни забележки по настоящата учебна програма по история в Македония. Забележки има и от македонска страна, но според подписания Договор за добросъседство комисиите нямат мандат да променят учебниците, а само да дават препоръки. Досега Съвместната българо-македонска комисия по историческите и образователни въпроси е заседавала два пъти, а третата среща трябва да се проведе в края на този месец. Подобни комисии са формирани и между Македония и Гърция, отбелязва „ТВ 21“. \r\n„За България е важно да се договорим колкото е възможно по-бързо за отбелязването на общите исторически събития и личности. Разменени са учебниците по история между двете комисии. На втората среща българската комисия е разгледала учебниците за шести и седми клас на Македония и са представени над 30 страници със забележки. Нашата комисия е регистрирала сериозни забележки в учебната програма“, е заявила Захариева. \r\n***  Полковникът в оставка от австрийската армия, който е подозиран от австрийските власти в предаване на държавни тайни в полза на Русия е задържан. В момента се решава въпроса за налагане на мярка постоянно задържане под стража, съобщи в събота агенция APA, позовавайки се на информация от прокуратурата в Залцбург, която се занимава с разследването на това дело, предава  ТАСС . \r\nЗаподозреният е задържан на територията на провинция Горна Австрия и се намира в предварителния арест. В момента го разпитват следователи. \r\n***  Френският президент Емануел Макрон и германският канцлер Ангела Меркел в събота поставиха венец и откриха табелка на военен паметник в източна Франция, където е подписано примирието, с което се слага край на Първа световна война, предава  AFP . \r\nВ силно символична церемония Макрoн и Меркел се срещнаха в гората близо до Компин, където Германия официално капитулира на сутринта на 11 ноември 1918 г.. \r\n*** Президентът на Франция Еманюел Макрон се опита да разсее напрежението с американския си колега Донлад Тръмп като възхвали „голямата солидарност“ между двете страни, след като при пристигането си в Париж президентът на САЩ заяви, че предложението на френския държавен глава за европейска армия е „обидно“, предава  AFP . \r\nДвамата лидери проведоха разговори в Елисейския дворец преди мероприятията по случай 100-годишнината от края на световната война. Макрон се опита да изглади различията като отбеляза, че споделя мнението на Тръмп, че Европа трябва да увеличи разходите си за отбрана. \r\n„Трябва ни много по-добро разпределяне на тежестта в НАТО“, посочи той. Но все пак френският държавен глава защити думите си, изказани във вторник: „Не е честно европейската сигурност да бъде гарантирана от САЩ. \r\nТръмп, от своя страна, заяви, че той и френския му колега са „много добри приятели“. \r\n„Искаме силна Европа. Много е важно за нас да имаме силна Европа“, подчерта той. \r\n***  Пенсионираният полковник от австрийската армия, заподозрян от властите на страната в предаване на държавни тайни в полза на Русия, е дал показания, в които си е признал деянията, пише австрийският вестник Die Presse, позовавайки се на неназован източник от Министерството на отбраната на страната, предава  ТАСС . \r\nКакто твърди изданието, бившият военен си е признал, че е получил 300 хиляди евро от руската страна за своята работа. Вестникът отбелязва, че заподозреният полковник е работил дълго време в централния апарат на австрийското военно министерство и конкретно в отдела за структурно планиране и е имал възможност да се информира за съдържанието на преговорите във ведомството и отношенията между висшия ръководен състав. \r\nПри това от министерството са уверили, че заподозреният не е имал достъп до особено важни държавни тайни. \r\n*** Предстоятелите на Украинската православна църква – Киевска патриаршия (УПЦ-КП) и Украинската автокефална православна църква (УАПЦ) Филарет и Макарий са написали писмо до константинополския патриарх Вартоломей със съгласие да не издигат кандидатурите си за предстоятел на единната автокефална църква на Украйна, пише  украинското издание „Вести“ . \r\nПо данни на източник, близък до кръга на Макарий, той е признал, че не притежава нужния авторитет и възможности, за да претендира за избиране и е помолил да бъде определен един единствен кандидат от редиците на йерарсите на Константинополската патриаршия. \r\nФиларет също е готов да се откаже от претенциите си за поста, но в замяна поставя няколко условия: съборът трябва да го признае за „почетен патриарх“ на новата църква, да му предостави поста председател на Светия синод, а за предстоятел да бъде избран патриаршеския наместник на УПЦ-КП – митрополит Епифаний. \r\nОсвен това, пише „Вести“ в борбата за контрол над новата църква се намесва и президентът на Украйна Петро Порошенко, който би искал да постави за глава на тази структура свой човек – митрополит Винницки и Барски Симеон. \r\nНо, както отбелязва изданието, в Истанбул са решени да решат въпроса по своему: на 22 ноември може да се състои не обединителен, а учредителен събор, на който за глава на новата църква ще изберат влиятелния във Фенер архиепископ Йов (Геча). \r\n***  Косовското сдружение „Чамерия“ организира в събота в Прищина „Марш за обединение на Прешево, Медведжа и Буяновац с Република Косово“в подкрепа за намеренията на косовския президент Хашим Тачи да постави този въпрос на масата за преговори със Сърбия, предава  македонският портал „А1 Он“ . \r\nМаршът преминава от Националната библиотека до площад „Скендербег“. Според организаторите, мероприятието не е свързано с нито една политическа структура, а е „за доброто на гражданите на Косово“, съобщава кореспондентът на МИА от Прищина. \r\nОбединението между Косово и с Прешевската долина, област в Южна Сърбия, където мнозинство са албанците, е идея, която упорито се налага от Тачи и на която остро се противопоставят почти всички отговорни фактори в страната, както и по-голямата част от международната общност, отбелязва медията. \r\nСпоред противниците на идеята на Тачи, сред които най-отявлен е косовският премиер Рамуш Харадинай, зад декларативната борба за присъединяване на Прешевската долина към Косово се крие намерението на държавния глава за размяна на територии със Сърбия, което би отворило Кутията на Пандора, не само в Косово, но и в целия регион. \r\nИдеята за размяна на територии, посочва още „А1 Он“, има поддръжници и в Белград, където премиерът Александър Вучич и министърът на външните работи Ивица Дачич се обявяват за, както се нарича от тях, „разграничаване с албанците“. \r\n*** Сръбски полицай е арестуван в косовския град Истог във връзка с разследване за наркотрафик. Той е използвал ремарке със сръбски чинии, за да пренесе наркотиците от Албания до Белград през Косово, съобщава  косовското издание Gazeta Express . \r\nРазследване на клона на косовската прокуратура в Педжа е довело до редица арести на лица, свързани с мрежа за наркотрафик, като сред тях е и активен член на сръбските органи на реда. Властите обявиха, че в хода на операцията са конфискували 146 килограма марихуана, оборудване, използвано за пригаждане на ремаркето, мобилни телефони и други доказателства, пише изданието. \r\nМрежата за наркотрафик е използвала Косово като транзитна страна, уточняват местните органи на реда. Във връзка със случая са задържани за по един месец още трима сръбски граждани. \r\n***  Президентът на САЩ Доналд Тръмп има намерение да обсъди с френския лидер Еманюел Макрон търговските отношения с Европа, в които, по неговите думи, се е появил прогрес. Той заяви това в събота преди началото на преговорите с Макрон в Елисейския дворец, предава  ТАСС . \r\n„На преговорите ще обсъдим търговските отношения. Търговията е много важна. И ние постигнахме прогрес, но ще видим, дали ще успеем да се придвижим още напред“, заяви американският президент. \r\nКакто отбелязват френските бизнес анализатори, една от важните теми, която ще бъде обсъждана на преговорите между Макрон и Тръмп ще са митата върху стоманата и алуминия, за които страните все още имат разногласия.", "date": "2018.11.10", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/11/10/2588805/veliko-tarnovo-regionalen-forum-vlez-v-predizvikatelstvoto-shte-se-provede-v-grada.html", "text": "Регионален форум „Влез в предизвикателството“ ще се проведе във Велико Търново. Това съобщиха за  Радио „Фокус“ – Велико Търново  от Стопански факултет при Великотърновския университет „Св. св. Кирил и Методий“. Срещата ще се проведе на 15 ноември, от 9.30 часа,  в зала 2 на Стопански факултет. Организаторите са Център „Ринкър“. Програмата цели да подкрепи развитието на предприемачески светоглед и лидерски умения сред младите хора. През целия ден ще бъдат организирани както обучителни сесии, така и индивидуална работа на екипите по техните начални бизнес идеи, като това ще постави началото  на техните кандидатури за следващата част а програмата – „Миксера“.  Четири от най-добрите идеи ще получат стартово финансиране в размер на 20 000 лева.  Форумът е отворен за всички желаещи, но ще изисква предварителна регистрация и ангажимент за участие през целия ден. \r\nНадежда КРЪСТЕВА", "date": "2018.11.10", "title": "Велико Търново: Регионален форум „Влез в предизвикателството“ ще се проведе в града"}
{"url": "http://www.focus-news.net/news/2018/11/10/2588808/sport-izigraha-se-pet-sreshti-ot-angliyskata-vissha-liga.html", "text": "В събота се изиграха четири срещи от 12-ия кръг на английската Висша лига. Ето и резултатите: \r\nКардиф Сити – Брайтън 2:1 \r\nСаутхемтън – Уотфорд 1:1 \r\nНякасъл – Борнемът 2:1 \r\nЛестър – Бърнли 0:0 \r\nХъдърсфийлд – Уест Хем 1:1 \r\nВ 19:30 започва мачът между Кристъл Палас и Тотнъм.", "date": "2018.11.10", "title": "Спорт: Изиграха се пет срещи от английската Висша лига"}
{"url": "http://www.focus-news.net/news/2018/11/10/2588807/nimh-utre-vremeto-shte-bade-slanchevo-maksimalnite-temperaturi-shte-sa-mezhdu-14-i-19.html", "text": "Утре времето ще бъде слънчево - максималните температури ще са между 14° и 19°. Това съобщи за  Агенция \"Фокус\"  дежурният синоптик Анна Дякова от  Националния институт по метеорология и хидрология (НИМХ) към Българската академия на науките (БАН). През следващото денонощие над Източна България ще има значителна ниска облачност, която временно ще намалява в следобедните часове. Сутринта на места видимостта ще е намалена. Над Западна България през нощта ще преобладава ясно, утре слънчево време, с разкъсана висока облачност. Ще духа слаб югоизточен вятър. Минималните температури ще са предимно между 1° и 6°, в отделни котловини до минус 1°, по Черноморието до 7° - 12°. Максималните температури ще са между 14° и 19°. \r\nАтмосферното налягане слабо ще се повиши, ще е  малко по-високо от средното за месеца. \r\nПо Черноморието ще има разкъсана, често значителна облачност. Ще духа слаб вятър от изток-югоизток. Максимални температури на въздуха 15-16°,  колкото е и температурата на морската вода. Вълнението на морето ще е около 2 бала. \r\nВ планините ще е предимно слънчево, с повече облаци над масивите в Източна България. Ще духа слаб югозападен вятър. Максималната температура на височина 1200 метра ще е около 13°, на 2000 метра – около 7°. \r\nВ началото на следващата седмица значителна ниска облачност и намалена видимост ще има отново над Източна България, сутринта - и по поречието на Дунав; по Черноморието ще преръми. Над останалата част от страната ще бъде слънчево, но привечер в понеделник и във вторник със североизточен вятър ще проникне малка порция студен въздух. Облачността ще се увеличи, почти без валежи. В Югозападна България ще остане предимно слънчево. Дневните температури ще се понижат и максималните ще са предимно между 10° и 15°. В сряда ще се появи северозападен вятър, в западната част на Дунавската равнина ще се усили до умерен и температурите, главно там, временно ще се повишат. Повече слънце ще има над Западна България, докато на изток ще бъде предимно облачно и на отделни места ще превали.", "date": "2018.11.10", "title": "НИМХ: Утре времето ще бъде слънчево - максималните температури ще са между 14° и 19°"}
{"url": "http://www.focus-news.net/news/2018/11/10/2588804/pernik-golyamo-zadrastvane-se-e-obrazuvalo-v-tsentara-na-grada-zaradi-protest-za-po-chist-vazduh.html", "text": "Голямо задръстване се е образувало в центъра на града заради протест за по-чист въздух, съобщи слушател на  Радио „Фокус“ . Протестът се провежда под надслов „Дишай Перник” а поводът, според инициаторите, е влошеното качество на въздуха в града и депозираните четири инвестиционни предложения за изгаряне на отпадъци.", "date": "2018.11.10", "title": "Перник: Голямо задръстване се е образувало в центъра на града заради протест за по-чист въздух"}
{"url": "http://www.focus-news.net/news/2018/11/10/2588806/mkd-makedoniya-balgarskiyat-kulturen-klub-skopie-poiska-ideite-na-bmork-vmoro-da-badat-vklyucheni-v-preambyula-na-makedonskata-konstitutsiya.html", "text": "В преамбюла на македонската Конституция трябва да бъдат внесени и идеите на Българските македоно-одрински революционни комитети (Вътрешна македоно-одринска революционна организация) за политическа автономия на територията на Македония, приети на Берлинския конгрес през 1878 година иска Българският културен клуб „Скопие“ (БККС), предава  скопското електронно издание „МКД“ . \r\nВ писмо до председателят на македонския парламент Талат Джафери, председателят на БККС Лазар Младенов заявява, че не може да бъде постигнато национално съгласие „ако бъдат изключени македонските българи от македонския народ, премълчавайки исторически факт, че точно те са създателите на идеята за автономна, а след това и независима Македония“. \r\nА ето го и целият текст на писмото, предаден от „МКД“: \r\n„Вече 29 години Република Македония не успява да намери своето достойно място в света, води тежки спорове с околните страни, докато народа е все по-разделен. Тази тенденция трябва да бъде прекратена. Промяната на конституционното име беше наложена заради това, че Гърция блокираше интеграцията в ЕС и НАТО. Но, проблемът не е в името, а в съдържанието, което се влага в него. Промяната на името можеше да бъде избегната ако бяхме преживяли катарзис навреме и се бяхме освободили от лъжите и фалшификациите на тоталитарния режим. Длъжни сме да преживеем и този катарзис, но не, за да угодим на някой, а преди всичко, за да осмислим самите себе си! \r\nТъкмо по тази причина Българският културен клуб „Скопие“ (БККС), организация, която обединява македонските граждански, които са запазили своето българско самосъзнание предлага на парламента на Република Македония свои решения за допълнения към поправките в Конституцията. \r\nТекстът на проекто-измененията в Конституцията на Македония, предложени от БККС: Поправкa XXXIII \r\nВ Конституцията думите „Република Македония“ се заменят от думите „Република Северна Македония“, а „Македония“ се заменя със „Северна Македония“ освен в член 36. Поправка XXXIV \r\nВ преамбюла на Конституцията на Република Македония „македонският народ, както и гражданите, които живеят в нейните граници и които са част от албанския народ, турския народ, влашкия народ, сръбския народ, бошняшкия народ и другите“ се заменя с „независимо от техния произход, вероизповедание, или национално самосъзнание“, след думата Македония се допълва „в съгласие с идеите на БМОРК (ТМОРО,ВМОРО) за политическа автономия на нашите територии, приети на Берлинския конгрес през 1878 година, с идеалите на Крушевската Република, с целите на ВМРО, което след 1919 година се обявява за независима Македонска държава, призивът на АСНОМ, на референдума от 8 септември 1991 година и на Охридския рамков договор“, а се премахват думите „решиха да“. Поправка XXXV \r\nЧлен 3 се допълва с точка 1: \r\n„Републиката зачита суверенитета, териториалния интегритет и политическата независимост на съседните държави“. Поправка XXXVI \r\n1.\tРепубликата защитава, гарантира и зачита историческото и културното наследство на всички македонски граждани. \r\n2.\tРепубликата защитава правата и интересите на своите граждани, които живеят или се намират в чужбина и развива връзките им с родината \r\n3.\tРепубликата при това няма да се намесва в суверенните права на други държави и в техните вътрешни работи. \r\n4.\tС тази поправка се заменя член 49 от Конституцията на Република Македония Поправка XXXVII \r\nВ член 36 от Конституцията на Република Македония „на преследваните и затворените за идеята за самобитността на македонския народ и неговата държавност“ се заменя с „на борците, преследваните и затворените за идеята за независима македонска държава“. Обосновка за Поправка XXXIV \r\nНе можем да приемем, че на нашата територия живеят части от други народи. В съвременния свят понятието за нация означава всички граждани, без оглед на тяхната етническа принадлежност. Да не забравяме, че войните от 90-те години бяха породени от съветско-югославската концепция, че народите, а не републиките са субекти! \r\nИдеите за автономия на Македония датират от Берлинския конгрес. Съгласно член 23 от Берлинския договор се създават Българските македоно-одрински революционни комитети (БМОРК), чийто Устав е изготвен от Гоце Делчев и Горче Петров. Ако в началото движението е с български етнически признак, с трансформирането в ТМОРО,ВМОРО и ВМРО това обединява всички недоволни елементи, без значение от тяхната етническа и религиозна принадлежност. Без приемане на историята такава, каквато е била, няма да постигнем толкова нужното национално помирение.  Обосновка за поправка XXXVII \r\nСпоред член 36 от Конституцията, пълноправни членове на македонския народ са само онези, които вярват в теорията за неговата самобитност. Проблемът е, че теорията за историческата самобитност на македонския народ се застъпва само от едната страна в Македонската гражданска война, която разцепи нашето общество след Първата световна война. Тя се застъпва от онези политически сили, които са искали компромис с Югославия. Имало е много борци за свобода и независимост на Македония, които са гледали на страната като „Швейцария на Балканите“, която да гарантира правата на всички и които са смятали основното население за част от българския народ. Както вече споменахме, идеите за автономия на територията на Македония датират от Берлинския конгрес и са много по-ранни от теорията за „самобитността“ на македонския народ. Не можем да постигнем национално съгласие, ако изключим македонските българи от македонския народ, премълчавайки историческият факт, че точно те са създателите на идеята за автономия, а по-късно и за независима Македония. \r\nНикога няма да постигнем истинско сътрудничество със съседните страни, ако вярваме, че те са поделили македонския народ и че части от този народ живеят в чужбина! Длъжни сме да защитим всеки наш гражданин, където и да се намира по света, но ако вярваме, че част от нашия народ живеят в чужбина – никакви твърдения, че нямаме претенции към съседите няма да разсеят техните съмнения към нас. \r\nКакто и всяка държава, Република Македония има право да гради своя идентичност, която да обединява гражданите от различен етнически произход, с различно вероизповедание и самосъзнание. \r\nПромяната на името е тежка загуба, която претърпяхме заради нашата неспособност да преосмислим нашата история. Ако не направим това сега, направената отстъпка нито ще реши нашите проблеми със съседите, нито ще гарантира толкова необходимото национално помирение“. \r\nПревод и редакция:", "date": "2018.11.10", "title": "„МКД“ (Македония): Българският културен клуб „Скопие“ поиска идеите на БМОРК (ВМОРО) да бъдат включени в преамбюла на македонската конституция"}
{"url": "http://www.focus-news.net/news/2018/11/10/2588798/tass-avstriyskite-vlasti-zadarzhaha-podoziraniya-za-shpionazh-v-polza-na-rusiya-polkovnik-v-ostavka.html", "text": "Полковникът в оставка от австрийската армия, който е подозиран от австрийските власти в предаване на държавни тайни в полза на Русия е задържан. В момента се решава въпроса за налагане на мярка постоянно задържане под стража, съобщи в събота агенция APA, позовавайки се на информация от прокуратурата в Залцбург, която се занимава с разследването на това дело, предава  ТАСС . \r\nЗаподозреният е задържан на територията на провинция Горна Австрия и се намира в предварителния арест. В момента го разпитват следователи. \r\nПревод и редакция:", "date": "2018.11.10", "title": "ТАСС: Австрийските власти задържаха подозирания за шпионаж в полза на Русия полковник в оставка"}
{"url": "http://www.focus-news.net/news/2018/11/10/2588809/d-r-mario-darpatov-veterinar-okolo-180-magareta-obsluzhvame-v-rayona-na-selo-banichan.html", "text": "Около 180 магарета обслужваме в района. Това каза за  Радио „Фокус“- Пирин  Марио Дърпатов, ветеринар в приюта, който се намира в село Баничан, Община Гоце Делчев. По думите му капацитетът е почти запълнен - лицензът е за 60 магарета. \"В четири обора са разположени, като някои от тях доживяват до старост. Имаме и друга дейност- обслужваме много магарета в района, които не са при нас, а в къщите на собствениците. За тях също полагаме грижи- лекуваме ги и така помагаме на стопаните. По този начин обслужваме над 180 магарета“, каза Дърпатов. По думите му интересът към приюта е голям и все повече стопани от цялата страна остават своите животни. \r\nЛора КАЛЧЕВА", "date": "2018.11.10", "title": "Д-р Марио Дърпатов, ветеринар: Около 180 магарета обслужваме в района на село Баничан"}
{"url": "http://www.focus-news.net/news/2018/11/10/2588811/kaloyan-pargov-bsp-sofiya-stefan-ninov-beshe-posledniyat-golyam-kmet-na-sofiya-toy-beshe-printsipen-posledovatelen-i-bezkompromisen-s-posredstvenostta.html", "text": "Стефан Нинов беше последният голям кмет на София – той беше принципен, последователен и безкомпромисен с посредствеността. Това каза за  Агенция „Фокус“  председателят на Градския съвет на БСП – София и член на Изпълнителното бюро на партията във връзка с кончината на бившия кмет на София Стефан Нинов. По думите му Нинов е бил последният голям строител на София. „Той беше и строител по професия. Малко кметове е имала София от този ранг и мащаб. Стефан Нинов беше и голям държавник, който даде немалко от живота, от времето си, немалко усилия положи в изграждането на София в този съвременен вид, в който днес я виждаме“, допълни Паргов. „Днес го изпратихме във вечния му път. Светла му памет. Хората, които го познаваха, знаеха, че той беше принципен, последователен човек и безкомпромисен с посредствеността. Това е нещо много важно, защото виждаме, че в днешно време посредствеността, липсата на образованост, на знания и на умения води до фатални последици за всички нас“, каза Паргов.  \r\nДеница КИТАНОВА", "date": "2018.11.10", "title": "Калоян Паргов, БСП – София: Стефан Нинов беше последният голям кмет на София – той беше принципен, последователен и безкомпромисен с посредствеността"}
{"url": "http://www.focus-news.net/news/2018/11/10/2588813/sluzhitel-na-granichna-politsiya-e-prostrelyan-pri-intsident-na-letishte-sofiya.html", "text": "Служител на Главна дирекция „Гранична полиция“ е прострелян при инцидент на Летище „София“. Това каза за  Агенция „Фокус“  говорителят на Центъра за спешна медицинска помощ – София Катя Сунгарска. „В 18.30 часa получаваме сигнал за прострелна рана, в 18.40 часа линейката е на място за 10 минути. Установяваме, че жена е простреляна в китката. Няма опасност за живота. Откарали сме я във ВМА“, каза Сунгарска.  \r\nПървоначалната информация е, че тя е служител на „Гранична полиция“ и е простреляна по невнимание от свой колега. \r\nДеница КИТАНОВА", "date": "2018.11.10", "title": "Служител на „Гранична полиция“ е прострелян при инцидент на Летище „София“"}
{"url": "http://www.focus-news.net/news/2018/11/10/2588814/predstoyashti-mezhdunarodni-sabitiya-za-11-noemvri-agentsiya-fokus.html", "text": "*** Парижки форум за мира, който бе обявен от домакина Еманюел Макрон като „отговор“ на надигащия се национализъм: в него ще участват Путин, Ердоган и Меркел \r\n*** Световните лидери ще присъстват на мероприятията по случай 100-годишнината от края на Първата световна война \r\n*** Паметен марш по случай 100-годшинината от края на ПСВ \r\n*** Самопровъзгласените Донецка и Луганска народни републики ще проведат избори \r\n*** Поддръжници на убития журналист Джамал Хашоги ще се съберат на поклонение в Истанбул \r\n*** Синод на евангелистката църква, на който ще се обсъждат зачестилите случаи на педерастия и педофилия сред клира \r\n*** Съвместно министерско заседание на страните производителки на петрол от ОПЕК и извън ОПЕК \r\n***", "date": "2018.11.10", "title": "Предстоящи международни събития за 11 ноември ( Агенция „Фокус“ )"}
{"url": "http://www.focus-news.net/news/2018/11/10/2588802/kaloyan-pargov-bsp-da-otdadem-zasluga-na-madrostta-i-darzhavnicheskoto-povedenie-na-rakovoditelite-na-darzhavata-prez-1989-g-zashtoto-promyanata-stana-po-bezkraven-nachin.html", "text": "Да отдадем заслуга на мъдростта и държавническото поведение на ръководителите на държавата през 1989 г., защото промяната стана по безкръвен начин. Това каза за  Агенция „Фокус“  председателят на Градския съвет на БСП – София и член на Изпълнителното бюро на партията по повод 10 ноември 1989 г. „Някои оценяват 10 ноември като революция. Бързам да кажа на тези ентусиасти, че 10 ноември дойде и вследствие на вътрешни процеси в управляващата тогава БКП, подтикнати отвън, за да може да се стигне до някой го наричат преврат, а други ги биха го нарекли края на социалистическия период. За разлика от други държави като Румъния слава Богу той мина по безкръвен начин, чиято заслуга трябва да отдадем на тогавашните ръководители и на тяхната мъдрост държавническо поведение да не хвърлят страната в гражданска война, както се случи на други места“, каза още лидерът на БСП – София. По думите му Преходът като понятие по-скоро е в главите на тези, които са живели достатъчно дълго и в двете епохи – Социалистическата и най-новата демократичната. „Думичката Преход и осмислянето на такъв процес го няма в главите на младото поколение“, обясни Паргов. Цитирайки поета Никола Вапцаров, Паргов посочи, че реалността за младите хора е с физиономията на „озъбено, свирепо куче“. „Реалност, която не осмисля техните идеи, мечти, кара повече от тях да изберат миграцията и живота извън България, отколкото тук. Това е една оценка за качеството на живот, защото тя е единствената, която показва дали сме успели в една или друга политика“, допълни председателят на БСП – София. Според него днес трябва да мислим в положителна посока, да бъдем градивни, а не само отрицателно, отхвърляйки една или друга идея. „Нацията ни има нужда от единение повече от всякога, от нещо, около което да се обединим въпреки идейно-политическите си и други различия, които носим в себе си като хора“, посочи още Паргов. \r\nДеница КИТАНОВА", "date": "2018.11.10", "title": "Калоян Паргов, БСП: Да отдадем заслуга на мъдростта и държавническото поведение на ръководителите на държавата през 1989 г., защото промяната стана по безкръвен начин"}
{"url": "http://www.focus-news.net/news/2018/11/10/2588815/kyustendil-po-dvama-kandidati-sa-dopusnati-v-konkursa-za-direktor-na-dve-profesionalni-gimnazii-v-dupnitsa.html", "text": "По двама кандидати са допуснати в конкурса за директор на две професионални гимназии в Дупница. Това съобщиха за  Радио „Фокус” – Кюстендил  от Регионално управление на образованието – Кюстендил. За директорския пост в Професионална гимназия по облекло и стопанско управление в Дупница са допуснати да участват в конкурса  Борис Кръстев и Валентина Асенова. За Професионална гимназия по транспорт – Венеция Бойчева и Валентина Асенова. Писменият изпит – тест за тях ще се проведе на 21 ноември, в Езикова гимназия „Д-р Петър Берон” – Кюстендил. До конкурсите за директор на двете дупнишки гимназии не е допусната Елисавета Симеонова. За втори път не се е явил кандидат за директор на ПМГ “Проф. Емануил Иванов” – Кюстендил. Изпълняващ длъжността на директор е Екатерина Паскалева. \r\nВенцеслав ИЛЧЕВ", "date": "2018.11.10", "title": "Кюстендил: По двама кандидати са допуснати в конкурса за директор на две професионални гимназии в Дупница"}
{"url": "http://www.focus-news.net/news/2018/11/10/2588832/smolyan-blizo-3600-lv-sa-sabranite-sumi-ot-regionalnata-inspektsiya-po-okolna-sreda-i-vodi-po-nalozheni-sanktsii-prez-mesets-oktomvri.html", "text": "Общо събраните суми от Регионалната инспекция по околната среда и водите – Смолян по наложени санкции за месец октомври са 3 589,40 лв. Това съобщиха от  РИОСВ – Смолян . От получените суми през месец септември, са разпределени и преведени на съответните общини, на чиято територия се намират санкционираните обекти – 734,40 лв. През октомври ще бъдат  преведени на общините 2 871,52 лв. От събраните суми най – голям приход от наложени санкции е за община Лъки – 2 233,92 лв. \r\nВ изпълнение на контролната дейност през октомври 2018 г. от РИОСВ-Смолян са извършени 61 проверки, в т.ч. планови 28 и извънредни 33 на 54 обекта. Дадени са 9 предписания за отстраняване на констатирани нарушения и предприемане на превантивни мерки. Няма констатирани административни нарушения на Закона за опазване на околната среда (ЗООС) и специалните закони по опазване на околната среда. \r\nЗа периода е издадено едно наказателно постановление. Няма установено неизпълнение на условия в издадени комплексни разрешителни и няма наложени санкции на операторите на инсталациите. Наложена е една месечна имуществена санкция по чл. 69 от ЗООС.", "date": "2018.11.10", "title": "Смолян: Близо 3600 лв. са събраните суми от Регионалната инспекция по околна среда и води по наложени санкции през месец октомври"}
{"url": "http://www.focus-news.net/news/2018/11/10/2588790/elena-yoncheva-bsp-konstativniyat-protokol-s-problemite-na-patya-kray-svoge-e-bil-izpraten-do-api-oshte-minalata-godina.html", "text": "Преди да бъде отнет имунитетът на Елена Йончева, тя заедно с колеги от БСП, внесе искане за независима експертиза, която да установи качеството на магистралите. Това съобщиха от пресцентъра на  НС на БСП . Йончева коментира, че преди 3 дни е получила констативния протокол за пътя край Своге. „Документът от 20 юни, миналата година, е бил изпратен до Агенция „Пътна инфраструктура\" още тогава\", каза Йончева. Тя обясни, че в него, на базата на експертиза, са били изброени в 7 точки проблеми с пътя, където загинаха 20 души. Депутатът коментира, че в първите две пише, че е установено износване на горния слой на асфалта и лошо сцепление, както и рисков завой с голям вираж- точно в участъка, където стана инцидентът през август тази година. Йончева поясни, че документът, изпратен до пътна агенция, съдържа задължително предписание- \"пълна подмяна на асфалтовото покритие\", и че срокът за изпълнение е „незабавно\". „Изпратихме този документ веднага в прокуратурата и изводите трябва да ги направи тя\", заяви народният представител. \r\nЕлена Йончева каза, че започнала да получава документи, след като БСП поиска от АПИ да разреши независими лаборатории от чужбина да направят проверка на петте магистрали. Йончева припомни, че бившият стрителен министър Николай Нанков е заявил официално, че има влагани недопустими материали в асфалтовата смес при ремонта край Своге.", "date": "2018.11.10", "title": "Елена Йончева, БСП: Констативният протокол с проблемите на пътя край Своге е бил изпратен до АПИ още миналата година"}
{"url": "http://www.focus-news.net/news/2018/11/10/2588835/plovdiv-amerikanskata-rok-grupa-disturbed-sashto-shte-bade-chast-ot-tretoto-izdanie-na-festivala-hills-of-rock-v-grada-prez-2019-godina.html", "text": "Американската рок група „Disturbed“ също ще бъде част от третото издание на фестивала „Hills of Rock” в Пловдив през 2019 година. Това съобщиха за  Радио „Фокус“ – Пловдив  от Фондация „Пловдив 2019“. Групата е хедлайнер на първия фестивален ден – 28 юни 2019 г. „Disturbed“ е една от най-успешните  хеви-рок групи в съвременната музикална история. От формирането им през 1996 година досега имат продадени над 16 милиона албума и огромен брой почитатели по целия свят. На 19 октомври тази година излезе новият албум на групата – „Evolution”, който е определян като един от най-добрите в кариерата им. „Disturbed“ анонсираха едноименното си световно турне, което ще представи както нови песни, така и някои от най-големите им хитове като „Down With The Sickness, „Inside The Fire” и „The Sound Of Silence”. За щастие, България е включена в турнето и американската група ще гостува за пръв път у нас на фестивала „Hills of Rock“ през 2019 година“, съобщиха от Фондация „Пловдив 2019“. Фестивалът „Hills of Rock“ ще се проведе за трета поредна година, като част от програмата на „Пловдив 2019 – Европейска столица на културата“ на 28, 29 и 30 юни 2019 г. на Гребната база в Пловдив. \r\nВсеки закупил промоционален билет има на разположение дните до 18 ноември 2018 г. включително, в които да реши дали така обявените дати на фестивала 28, 29 и 30 юни 2019 година го устройват и ако е възпрепятстван може да върне билета в мястото, от което е закупен. Поръчаните билети онлайн, могат да бъдат върнати в офисите на билетния оператор. В продажба са тридневни билети за фестивала „Hills of Rock“, като само първите 1000 билета са на цена от 120 лева. До 31 декември 2018 г. цената на билетите ще бъде 140 лв., до 31 март 2019 г. – 160 лв. и до 28 юни  2019 г.– 180 лв. \r\nТони МИХАЙЛОВ", "date": "2018.11.10", "title": "Пловдив: Американската рок група „Disturbed“ също ще бъде част от третото издание на фестивала „Hills of Rock” в града през 2019 година"}
{"url": "http://www.focus-news.net/news/2018/11/10/2588834/sport-borusiya-dortmund-pobedi-bayern-myunhen-s-32-v-mach-ot-11-ya-krag-na-bundesligata.html", "text": "Футбол: Борусия Дортмунд победи Байерн Мюнхен с 3:2 в мач от 11-я кръг на Бундеслигата. За гостите, които поведоха в 26-ата минута точен бе Левандовски. В 49-ата минута Борусия изравни след гол от дузпа на Марко Ройс. Гостите поведоха с втори гол на Левандовски в 52-ата минута. Отново Марко Ройс изравни в 67-ата минута, а Алкасер оформи крайното 3:2 за домакините от Дортмунд. Победата затвърди първото място във временното класиране на Борусия, а баварският тим остана на третото място, но четвъртият Лайпциг има мач по-малко,  а изостава само с една точка.", "date": "2018.11.10", "title": "Спорт: Борусия Дортмунд победи Байерн Мюнхен с 3:2 в мач от 11-я кръг на Бундеслигата"}
{"url": "http://www.focus-news.net/news/2018/11/10/2588833/afp-shtatskite-vlasti-razporediha-povtorno-prebroyavane-na-izbornite-rezultati-vav-florida.html", "text": "Щатските власти разпоредиха повторно преброяване на изборните резултати за сенат и за губернатор на щата Флорида, предава  AFP . \r\nОсемнадесет години след като Слънчевият щат се озова в сърцето на битката за американското президентство, той отново попада в светлината на прожекторите след гласуването във вторник, което остави нерешени състезанията за най-важните постове. \r\nНа всичките 67 окръга е даден срок до събота на обяд да предоставят неофициалните резултати. Щатското  законодателство предвижда повторно машинно преброяване, ако разликата в изборните резултати е в рамките на 0,5%.  Юлиян Марков", "date": "2018.11.10", "title": "AFP: Щатските власти разпоредиха повторно преброяване на изборните резултати във Флорида"}
{"url": "http://www.focus-news.net/news/2018/11/10/2588837/sliven-s-chetiri-medala-v-chetiri-distsiplini-ot-evropeyskoto-parvenstvo-po-shotokan-karate-se-zavarna-uchenichka-ot-ppmg-dobri-chintulov.html", "text": "С четири медала в четири дисциплини се завърна Преслава Добрева от ППМГ „Добри Чинтулов“ от Европейското първенство по шотокан карате, организирано от Световната шотокан федерация – WSF и проведено в Спортна Зала – „Албена“ – КК Албена. Това съобщиха от  учебното заведение .  В турнира  взеха участие 950 състезатели от 33 клуба от 16 държави. \r\nС нов клуб – КК „Никон”, и с нови треньори – сенсей Николай Колев и сенсей Димитър Червенпеев, Преслава се окичи с 3 сребърни и един бронзов медал. В най-многобройната група от цялото първенство – ката, момичета 10-11 г., сред деветнадесет участнички, тя се пребори за бронза в сериозната конкуренция на представителките на водещите страни в този спорт. В 3 различни дисциплини КУМИТЕ с различни правила и екипировка Преслава изигра три финала. В два от тях само съдийското решение и попречи (два на три гласа) да се изкачи на най-високото място на стълбицата на победителите. Преси цели три пъти развя българския флаг от второ стъпало и веднъж от трето. Въпреки че още във втория двубой получи аркада на лявото око след непозволен удар, тя не само че не се отказа, а се хвърли още по-настървено в боя и продължи напред като истински боец. \r\nПреслава бе единствената на първенството, която спечели 4 подиума от 4 дисциплини, в които участва (по медал във всяка дисциплина).", "date": "2018.11.10", "title": "Сливен: С четири медала в четири дисциплини от Европейското първенство по шотокан карате се завърна ученичка от ППМГ „Добри Чинтулов“"}
{"url": "http://www.focus-news.net/news/2018/11/10/2588836/afp-rumanskiyat-ministar-po-evropeyskite-vaprosi-e-podal-ostavka.html", "text": "Румънският министър по европейските въпроси е подал оставка, предава  AFP . \r\nРумънският министър по европейските въпроси подаде оставка само седмици преди страната да поеме шестмесечното ротационно председателство на ЕС през януари, съобщиха медиите в събота. \r\n\"От това, което разбирам, оставката е факт\", коментира  новината  министърът на европейските фондове Рована Плумб. \r\nВиктор Негреску, 33-годишен, не потвърдил своята оставка , но според новинарския сайт HotNews.ro той е решил да се оттегли, след като управляващата Социалдемократическа партия отбеляза, че не е успял да спечели подкрепата на Брюксел за спорните съдебни реформи. \r\nПрез юни 12 западни държави предупредиха, че някои от съдебните реформи в Румъния могат да \"възпрепятстват сътрудничеството (с Румъния) в международното правоприлагане\".  Юлиян Марков", "date": "2018.11.10", "title": "AFP: Румънският министър по европейските въпроси е подал оставка"}
{"url": "http://www.focus-news.net/news/2018/11/10/2588831/tass-avstriyskiyat-prezident-nyama-namerenie-da-obsazhda-s-putin-shpionskiya-skandal-v-parizh.html", "text": "Австрийският президент и върховен главнокомандващ на австрийската армия, Александър Ван дер Белен не възнамерява да обсъжда с руския президент Владимир Путин в Париж случая с пенсионирания австрийски  офицер, който е заподозрян в шпионаж в полза на Русия, предава  TACC . \r\n\"Не, когато няколко десетки държавни глави и президенти ще бъдат в Париж, ние с  [Путин] не планираме двустранна среща\", - заяви президентът пред  австрийската обществена радиостанция О-1, в отговор на въпрос, дали той ще обсъди с президента избухналия между двете страни шпионски скандал. \r\nВан дер Белен също призова да не се драматизира въпроса за отношенията с Русия. \r\n\"Тази афера трябва първо да се разследва Да видим дали има в него нещо повече от, така да се каже, измислена история, а след това ще бъде необходимо да се вземат подходящи мерки, - каза президентът на страната - сега трябва да се разследва дали е вярно, правилно ли е обвинението, до каква информация е имало достъп засегнатото длъжностно лице – дали това се отнася до австрийските национални интереси или се касае за различни преговори, с НАТО, -. всичко това е необходимо да се изясни аз в момента не виждам причина да го драматизирам \".  Юлиян Марков", "date": "2018.11.10", "title": "ТАСС: Австрийският президент няма намерение да обсъжда с Путин шпионския скандал в Париж"}
{"url": "http://www.focus-news.net/news/2018/11/10/2588810/sofiya-maykite-na-detsa-s-uvrezhdaniya-izlyazoha-na-poreden-protest.html", "text": "Майките на деца с увреждания се събраха за 20-и пореден път на протест пред сградата на Министерския съвет, предаде репортер на  Агенция „Фокус“ . Исканията на протестиращите са оставка на Валери Симеонов като вицепремиер на страната. Шествието потегля по бул. „Цар Освободител“ в посока Народното събрание. Движението в района е затруднено.", "date": "2018.11.10", "title": "София: Майките на деца с увреждания излязоха на пореден протест"}
{"url": "http://www.focus-news.net/news/2018/11/10/2588839/varna-271-kgdka-e-sredniyat-dobiv-na-slanchogled-v-oblastta-tazi-godina.html", "text": "271 кг/дка е средният добив на слънчоглед във Варненско тази година. Това съобщиха за  Радио „Фокус” – Варна  от Областна дирекция „Земеделие” във Варна. Прибирането на реколтата е приключило през октомври, като няма констатирани пропаднали площи. Реколтирани са всички 414 773 дка. Получената продукция е 112 557 тона. От дирекцията допълниха, че в областта продължава прибирането на реколтата от царевица за зърно. По оперативни данни към 1 ноември са реколтирани 97,04 % от засетите площи в областта, които са 125 237 дка. Няма пропаднали площи, като производството е 82 359 тона, а средният добив е 675 кг/дка. \r\nМарияна ВАЛЕНТИНОВА", "date": "2018.11.10", "title": "Варна: 271 кг/дка е средният добив на слънчоглед в областта тази година"}
{"url": "http://www.focus-news.net/news/2018/11/10/2588812/sofiya-vremenno-marshrutat-na-avtobusite-po-liniya-10tm-se-promenya-zaradi-protesta-na-maykite-na-detsa-s-uvrezhdaniya.html", "text": "Временно маршрутът на автобусите по линия 10ТМ се отклонява по ул. „Оборище“ и бул. „Васил Левски“ заради протеста на майките на деца с увреждания. Това съобщиха за  Агенция „Фокус“  от пресцентъра на  Столична община .", "date": "2018.11.10", "title": "София: Временно маршрутът на автобусите по линия 10ТМ се променя заради протеста на майките на деца с увреждания"}
{"url": "http://www.focus-news.net/news/2018/11/10/2588841/veliko-tarnovo-trup-na-zhena-e-otkrit-v-zhilishte-v-gorna-oryahovitsa.html", "text": "Труп на жена е открит в жилище в Горна Оряховица. Това съобщиха за  Агенция „Фокус“  от  ОДМВР – Велико Търново . В 17.30 часа е получен е сигнал за намерена млада жена в безпомощно състояние. На място са изпратени екипи на Спешна помощ и на полицията, които на място са установили смъртта ѝ. В момента текат процесуално-следствени действия за установяване на причината за смъртта на жената.  \r\nДеница КИТАНОВА", "date": "2018.11.10", "title": "Велико Търново: Труп на жена е открит в жилище в Горна Оряховица"}
{"url": "http://www.focus-news.net/news/2018/11/10/2588840/alsat-m-makedoniya-spetsializiranata-prokuratura-mozhe-da-predyavi-obvineniya-po-delotoimperiya.html", "text": "Македонската специализирана прокуратура може да предяви обвинения по делото \"Империя\" - заяви специален прокурор Катица Янева, след наложеното снощи 30-дневно задържане на петимата  заподозрени: бизнесмена Йордан (Орце) Камчев, неговите сътрудници Ненад Йосифович,  Зорица Арсовска ,  Цветан Панделевски - директор на комбината \"Пелагония\" и Тодор Мирчевски - директор на спорното дружество \"Ексико\", съобщава македонският телевизионен канал  “Алсат М“ . \r\nТе са обвинени в престъпно сдружаване, увреждане и преференции на собствениците, злоупотреба със служебно положение, измами и пране на пари. Петимата, включително и Камчев, около 2 часа сутринта (3 часа българско време) бяха отведени в затвора в Шуто Оризари. \r\nОбвинителите Катица Янева и Лили Стефановска късно тази нощ представиха решенията за задържане на съдията по предварителната процедура.  Юлиян Марков", "date": "2018.11.10", "title": "„Алсат М“ (Македония): Специализираната прокуратура може да предяви обвинения по делото„Империя“"}
{"url": "http://www.focus-news.net/news/2018/11/10/2588844/sport-kristal-palas-zagubi-u-doma-ot-totnam-s-01-v-mach-ot-12-ya-krag-na-angliyskata-premiar-liga.html", "text": "Футбол: Кристъл Палас загуби у дома от Тотнъм с 0:1 в мач от 12-я кръг на английската Премиър лига. Единственият гол отбеляза Фойт в 66-ата минута. С победата Тотнъм затвърди четвъртото място във временното класиране, а Кристъл Палас заема незавидното 16-то място. В неделя играят основните претенденти за челните позиции в класирането.", "date": "2018.11.10", "title": "Спорт: Кристъл Палас загуби у дома от Тотнъм с 0:1 в мач от 12-я кръг на английската Премиър лига"}
{"url": "http://www.focus-news.net/news/2018/11/10/2588847/ria-novosti-donald-tusk-prizova-evropa-da-ne-povtarya-situatsiyata-dovela-do-parvata-svetovna-voyna.html", "text": "Ръководителят на Европейския съвет Доналд Туск изрази загриженост, че може да има сили в Европа, които очакват повторение на ситуацията, която провокира Първата световна война, предаде пресслужбата на Европейския съвет от Брюксел, цитирана от  РИА Новости . \r\n„Говоря за възхода на национализма и антиевропейското, а не само реторичното, настроение в много европейски столици. Това не важи за днешните лидери, но тези сили растат пред очите ни. Това са сили, които подкрепят конфликти, а не сътрудничество, разпадане, а не интеграция“,  се казва в текста на речта. \r\n\"Когато пътувам из Европа, понякога оставам с  впечатлението, че в много европейски столици съществуват партии и политици, които чакат ситуацията като убийството на ерцхерцог Фердинанд. Те чакат този конфликт на мечтите им , който ще промени световния  и европейския ред, основан за запазване на общи принципи и ценности \", - подчерта Туск. \r\nТой също така вярва, че действията на някои съвременни политици в Европа, както и техните предшественици през 1914 г., показват, че те \"не могат да разсъждават разумно и не са в състояние да предскажат последствията от своите действия\".  Юлиян Марков", "date": "2018.11.10", "title": "РИА Новости: Доналд Туск призова Европа да не повтаря ситуацията, довела до Първата световна война"}
{"url": "http://www.focus-news.net/news/2018/11/10/2588845/kathimerini-sondazhen-korab-na-amerikanskiya-petrolen-gigant-ekson-mobil-pristiga-v-ponedelnik-v-kipar.html", "text": "Сондажен кораб на американския петролен гигант „Ексон Мобил“ пристига в понеделник в пристанище Лимасол, пише електронното издание на гръцкия вестник  Kathimerini . \r\nЗа да улесни търсенето, Кипър издаде рано сутринта събота навигационен телекс , съветвайки всички кораби да не се доближават до 500 метра от сондажния кораб, докато провеждат сондажни операции в точка „Делфини“.  Сондирането се очаква да започне на 15 ноември и да продължи до 25 февруари 2019 г. \r\n„Нарушаването на предпазната зона ще се счита за престъпление срещу законите на Република Кипър и Конвенцията на ООН от 1982 г. за морското право“, се казва в телекса. \r\n\"Сондажната площадка се очаква да пристигне в определените срокове според графика - неделя или понеделник\", каза кипърски правителствен източник пред Кипърската информационна агенция. Всичко върви гладко, според договорения план, добави източникът.  Юлиян Марков", "date": "2018.11.10", "title": "Kathimerini: Сондажен кораб на американския петролен гигант „Ексон Мобил“ пристига в понеделник в Кипър"}
{"url": "http://www.focus-news.net/news/2018/11/10/2588838/29-godini-ot-nachaloto-na-demokratichnite-promeni-v-balgariya-obzor.html", "text": "На 10 ноември се навършват 29 години от началото на демократичните промени в България. По традиция годишнините от важни исторически дати са време за равносметка и оценка на изминатия път. В обръщението си към нацията държавният глава Румен Радев заяви, че 29 години след началото на Прехода основите на демокрацията са критично застрашени. „Свободомислието се наказва. Възродиха се познатите механизми на партията-държава. Демократичните институции атрофират. Решенията се вземат на тъмно, често еднолично. Лобизмът и корупцията пронизват цялата система на държавно управление и го правят арогантно, без страх от санкция“, обяви президентът. Според него законите се пишат все по-често в интерес на бизнес кръгове и лобита, а не на гражданите.  \r\nПредседателят на парламента Цвета Караянчева посочи, че на 10 ноември преди 29 години е започнал един дворцов преврат. „Част от върхушката на комунистическата партия се изправи срещу друга част. Победителите във вътрешно партийния преврат светкавично задействаха предварителната си стратегия“, обясни тя. По думите ѝ куфарчета с милионно съдържание са минали в правилните ръце; били са пуснати в действие полу-криминални отряди, които скоро са станали чисто криминални; машината за унищожение на документи на ДС е заработила на пълни обороти. Цвета Караянчева заяви, че през тези сложни и бурни години гражданското общество е успяло да остане будно, и гневно, и на страж.  \r\n„Това, което ни отне Преходът, е истината“, заяви председателят на ПГ на ГЕРБ и зам.-председател на партията Цветан Цветанов. Според него не сме прочели тази страница от историята си в подходящо време. Той обърна внимание, че младото поколение не знае за комунизма. „През третия кабинет „Борисов“ с политическата воля на ПГ на ГЕРБ и на министър Красимир Вълчев, това вече е включено в образователната система за 10. клас“, посочи Цветанов.  \r\n„Прокламациите и надеждите от 1989 г. се оказаха увехнали – хората очакват повече справедливост и равномерно разпределение на благата“, заяви председателят на Градския съвет на БСП – София и член на Изпълнителното бюро на партията Калоян Паргов. Той посочи, че не са се осъществили прокламациите за свобода, плурализъм и демокрация. Според него съществени обаче са разликите между държавата през 1989 година и през 2018 година, и то в отрицателна посока. Калоян Паргов се съгласи с казаното от президента Румен Радев за състоянието на демокрацията.  \r\n„Тъжното е, че след 10 ноември 1989 г. надеждата на хората за едно по-добро бъдеще не се осъществи“, коментира историкът акад. Георги Марков. „Не се намериха последователи на Атанас Буров, да кажат: „Ние ще градим нова България\". Не само да забогатяваме“, посочи той. Според социолога Кольо Колев промяната след началото на Прехода е огромна, но не е много положителна. „27%, което е близо 1/3 от хората, не могат да си купят лекарствата, които им изписва лекар. И те живеят по-добре, отколкото преди Прехода ли? 47% не отопляват или минимално отопляват помещенията в домовете си през зимата, за да спестят. 32% купуват само най-евтините храни, защото нямат възможност да си позволят повече. На този фон казваме, че хората живеят по-добре, отколкото преди, когато имаше материална осигуреност, макар и сива“, коментира социологът. Един от инициаторите за учредяване на „Екогласност“ и на Русенския комитет през 1988 година Христо Смоленов заяви: „Промяната беше необходима. Закостенелият административно-команден феодализъм, който беше подменил тезата за социализма, премина в банков феодализъм. Хората си мислеха, че отиват в „Дисни ленд“, но се оказаха в „Джурасик парк“.  На 10 ноември се навършват 29 години от началото на демократичните промени в България. На тази дата през 1989 г. пленумът на ЦК на БКП гласува оставката на Тодор Живков като генерален секретар. Процесите по свалянето на Тодор Живков от власт се развиват от средата на 80-те години, когато неговият имидж започва да пада. Той не е харесван от Михаил Горбачов, който иска отстраняването му.  В България движеща сила на свалянето на Тодор Живков стават така наречените \"чавдарци\", формирани на 5 ноември 1989 г. по инициативата на Добри Джуров. В групата влизат и Йордан Йотов и Димитър Станишев. Кулминацията на събитията настъпва в периода 4-10 ноември 1989 г. Първият символичен акт е извършен на тържествено събрание по случай годишнината на Октомврийската революция в зала \"Георги Кирков\" в Партийния дом. Тогава посланикът на СССР в България Шарапов за първи път не спомена в своя доклад името на главата на държавата, в която е акредитиран. На 7 ноември, на прием в съветското посолство, Добри Джуров, Йордан Йотов и Димитър Станишев искат среща с Живков, която се състои на следващия ден. На срещата тримата искат оставката му. Тодор Живков приема с уговорката това да стане не на насрочения за 10 ноември пленум на ЦК, а на следващия, чиято дата тогава все още не е определена. Под натиска на съветския посланик Шарапов, който оценява като грешка съгласието за отлагане, “чавдарци” отново искат среща с Живков. На срещата, състояла се на 9 ноември 1989 г., Джуров, Станишев и Йотов настояват оставката на Тодор Живков да се осъществи на настоящия, а не на следващия пленум на ЦК. Поставен под такъв натиск Тодор Живков се съгласява да подаде оставка. На заседанието на Политбюро започнало в 17.00 часа на 9 ноември Тодор Живков поставя въпроса за неговото освобождаване от поста генерален секретар на партията. Против неговата оставка се обявяват Милко Балев и Димитър Стоянов. На пленума на 10 ноември е гласувана оставката на Тодор Живков. На негово място е избран Петър Младенов.  \r\nБиляна ИВАНОВА", "date": "2018.11.10", "title": "29 години от началото на демократичните промени в България (ОБЗОР)"}
{"url": "http://www.focus-news.net/news/2018/11/10/2588846/aa-sasht-ne-mogat-da-sviyat-petrolniya-iznos-na-iran-do-nula.html", "text": "Иранският президент Хасан Роухани заяви в събота, че САЩ няма да могат да свият износа на петрол на Ислямската република до нула, предава  Anadolu Agency . \r\nВашингтон обяви нови санкции в понеделник, насочени към иранския енергиен и финансов сектор заедно с корабоплавателната индустрия. \r\nГоворейки по време на среща с председателя на парламента Али Лариджани и председателя на Върховния съд Садек Ларижани, Роухани заяви, че \"неправилните санкции\" са насочени срещу живота на иранския народ, който е \"твърдо\" срещу тях. \r\n\"Защото, когато налагате санкции на банки, засягате лекарствата и други медицински нужди\", обясни Роухани. \r\nМиналата седмица администрацията на САЩ заяви, че временно ще позволи на осем вносители да продължат да търгуват с нефт с Иран. \r\nВъпреки че администрацията на Тръмп все още не е определила осемте страни, най-важните вносители на петрол от Иран, включително Китай, Индия, Южна Корея, Турция, Италия, ОАЕ, Япония и Тайван, се очаква временно да продължат да купуват ирански петрол.  Юлиян Марков", "date": "2018.11.10", "title": "АА: САЩ не могат да свият петролния износ на Иран до нула"}
{"url": "http://www.focus-news.net/news/2018/11/10/2588842/sluzhitelka-na-granichna-politsiya-be-prostrelyana-nevolno-ot-nein-kolega-na-letishte-sofiya.html", "text": "Служителка на \"Гранична полиция\" бе простреляна неволно от неин колега на Летище \"София\". Инцидентът е станал около 18.30 часа в събота. При почистване на служебното оръжие граничен полицай е прострелял по невнимание своя колежка в ръката. Веднага е извикан екип на Спешна помощ. Служителката е транспортирана за допълнителен преглед във ВМА. Пострадалата е контактна и без опасност за живота. Тя ще остане под наблюдение в болничното заведение в следващите няколко дни. \r\nИзясняват се всички факти и обстоятелства около инцидента. По разпореждане на директора на ГД „Гранична полиция“ главен комисар Светлан Кичиков е започнала проверка по случая.", "date": "2018.11.10", "title": "Служителка на \"Гранична полиция\" бе простреляна неволно от неин колега на Летище \"София\""}
{"url": "http://www.focus-news.net/news/2018/11/10/2588843/afp-hilyadi-protestirat-v-rim-sreshtu-antiimigrantskata-politika-na-italianskoto-pravitelstvo.html", "text": "Няколко хиляди се събраха в Рим в събота, за да протестират срещу несправедливата според тях  политика срещу мигрантите, насърчавана от крайнодесния министър на вътрешните работи Матео Салвини, предава  AFP . \r\nС лозунги \"Животът на черните има значение!\" и \"Добре дошли за всички; Отваряне на границите!\" леви  протестиращи се присъединиха към анти-расистки активисти, които доведоха протестиращи от повече от 50 града, за да защитават мигрантите и да протестират срещу неотдавнашен проектозакон за правата на убежище. \r\nИталианският Сенат, подкрепен от партията \"Лига\" на Салвини и от \"Движението Пет звезди\", гласуваха, за да проправят пътя за закон, който улеснява изгонването на имигрантите и отнемането  на италианското гражданство от някои от тях . \r\nПротестът беше за \"да се каже „Не!“ на Салвини,  „Не!“ на расизма\", каза Серджо Сераино, член на сдружение, което помага на мигрантите, който участва в протеста. \r\nДолната камара на парламента има срок до края на ноември да одобри законопроекта,  който слага край на  разрешенията за пребиваване с \"хуманитарна защита\" - форма на по-ниско ниво на статут на бежанец в Италия. Той също така позволява бързото експулсиране на \"опасни\" търсещи убежище лица.  Юлиян Марков", "date": "2018.11.10", "title": "AFP: Хиляди протестират в Рим срещу антиимигрантската политика на италианското правителство"}
