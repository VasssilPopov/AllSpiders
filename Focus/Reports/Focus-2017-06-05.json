{"url": "http://www.focus-news.net/news/2017/06/05/2401759/ibna-balgarskiyat-premier-prizova-za-sazdavaneto-na-obshta-evropeyska-armiya.html", "text": "Министър-председателят на България Бойко Борисов в понеделник заяви, че единственият начин да се спестят пари и да съществува надеждна отбрана е Европейският съюз да създаде общи отбранителни сили и да стане „колективен член“ на НАТО, предава Independent Balkan News Agency. \r\nТози коментар премиерът направи по време на конференция в София относно бъдещето на Европа. Конференция събра на едно място както бивши министър-председатели, така и външни министри от последните десетилетия. \r\nБорисов подчерта, че изведнъж е станало „модерно“ да се харчат милиарди за отбрана, докато преди години разговорите са били насочени към разоръжаване.\r\n„Защо да не създадем обща европейска армия“, заяви Борисов. „Изведнъж всички ние започнахме да се надпреварваме, колко танкове има България, колко има Германия, колко има Франция… Нуждаем ли се от толкова много танкове, нуждаем ли се от толкова много самолети във всички тези страни поотделно, когато можем да седнем с военните и да кажем: ЕС със своите собствени отбранителни сили струва толкова и ни защитава като едно цяло?“, обясни премиерът.  Мария Динкова", "date": "2017-06-05", "title": "IBNA: Българският премиер призова за създаването на обща европейска армия"}
{"url": "http://www.focus-news.net/news/2017/06/05/2401724/stefan-kirilov-natsionalen-park-rila-privlicha-mnogo-turisti-ot-stranata-i-chuzhbina-zashtoto-dava-vazmozhnost-za-palnotsenno-dokosvane-do-divata-priroda.html", "text": "Национален парк „Рила“ привлича много туристи от страната и чужбина, защото дава възможност за пълноценно докосване до дивата природа. Това каза за Радио „Фокус“ – Пирин Стефан Кирилов, експерт в Дирекция Национален парк „Рила“. „Най-използваните туристически маршрути на територията на парка са основните и второстепенните маршрути, които водят до или преминават през популярни обекти в защитената територия. Някои от тях са от хижа „Пионерска“ до хижа „Седемте Рилски езера“, най-посещаваната хижа на територията на НП „Рила“, също така от Паничище през местността „Зелени преслап“, хижа „Скакавица“ и водопад „Скакавица“, от курортния комплекс „Боровец“ до хижа „Мусала“, заслон „Ледено езеро“, връх „Мусала“, посочи той. Кирилов отбеляза, че напоследък много посещения се осъществяват и на туристически комплекс „Мальовица“ както и на хижа „Мальовица“. Той подчерта, че от специализираните маршрути на територията на Национален парк „Рила“ най-посещавана е екопътеката по долината на река „Бели Искър“, която през 2016 година е била посетена от близо 4 500 посетители. По думите му впечатляващата природа на парка може да бъде опозната, благодарение на мрежата от маркирани пътеки – основните европейски туристически маршрути Е4 и Е8, както и някои специализирани маршрути, които са представителни за дивата флора и фауна, характерни за парк „Рила“ и Рила планина.\r\nНатали СТЕФАНОВА", "date": "2017-06-05", "title": "Стефан Кирилов: Национален парк „Рила“ привлича много туристи от страната и чужбина, защото дава възможност за пълноценно докосване до дивата природа"}
{"url": "http://www.focus-news.net/news/2017/06/05/2401727/predstoyashti-sabitiya-v-stranata-za-6-yuni-agentsiya-fokus.html", "text": "***\r\nОт 09.00 часа в зала „Роял 1“ на София хотел Балкан ще се състои конференция „Финансови инструменти на ЕС – поуки и перспективи“ организират съвместно европейската и българската сметни палати. Тя ще бъде официално открита от председателя на българската Сметна палата Цветан Цветков. Приветствие ще поднесе министърът на Българското председателство на Съвета на ЕС 2018 Лиляна Павлова.\r\n***\r\nОт 11.00 часа, в Министерски съвет, ще се проведе брифинг след срещата на заместник министър-председателят по икономическата и демографската политика Валери Симеонов с представители на министерства и агенции към тях, за обсъждане и предприемане на превантивни мерки за гарантиране спокойствието на туристите по време на летния сезон. В нея ще участват и областните управители на Бургас, Варна и Добрич. \r\n***\r\nОт 11.00 часа в зала „Киото“ на хотел „Маринела” министърът на земеделието, храните и горите Румен Порожанов ще открие дискусия на тема: „Новите технологии в земеделието“, част от поредицата “Новата BG икономика”.\r\n***\r\nОт 09.00 часа 19-и състав на Софийски градски съд ще заседава по делото срещу Веселин П. и др., на които са повдигнати обвинения за а присвояване на пари.\r\n***\r\nОт 09.00 часа 6-и състав на Специализирания наказателен съд ще заседава по делото срещу Петър П.  и Марина И., на които са повдигнати обвинения за трафик на хора.\r\n***\r\nОт 09.15 часа в зала „Сити“ на Capital Fort заместник-министрите на регионалното развитие и благоустройството Деница Николова и Малина Крумова, както и заместник-министърът на земеделието, храните и горите д-р Лозана Василева ще вземат участие в конференция на тема „Еврофондове, публични програми и интелигентен растеж“.\r\n***\r\nОт 09.15 до 13.30 часа в Дома на Европа ще се проведе конференцията „Енергийни граждани в Европа – къде сме ние?“, на която ще бъде представена концепцията за енергийни граждани, както и новият пакет от мерки за преход към чиста енергия на Европейската комисия. Събитието се организира от „Грийнпийс България“.\r\n***\r\nОт 09.30 часа ще започне седмичното заседание на Съдийската колегия към Висшия съдебен съвет.\r\n***\r\nОт 09.30 часа сградата на РИОСВ (бул. Цар Борис III, № 136, ет. 2) ще се състои  Научна конференция на тема „Актуални проблеми свързани с високопатогенната инфлуенца по птиците H5N8“.\r\n***\r\nОт 09.30 часа 9-и състав на Специализирания наказателен съд ще заседава по делото срещу Имад Ш., Юрик Г. и др.  на които са повдигнати обвинения за образуване и ръководене на организирана престъпна група.\r\n***\r\nОт 09.30 часа 16-и състав на Специализирания наказателен съд ще заседава по делото срещу Георги И., Геомил Н. и др., на които са повдигнати обвинения за образуване и ръководене на организирана престъпна група.\r\n***\r\nОт 09.30 часа 18-и и състав на Специализирания наказателен съд ще заседава по делото срещу Богодим М., Ивелин Д. и Ивайло Х., ., на които са повдигнати обвинения за изнудване. \r\n***\r\nОт 10.00 часа в сградата на КЕВР ще се проведе открито заседание относно доклад за утвърждаване на цени в сектор \"Електроенергетика\". Енергийният регулатор ще проведе и  открито заседание за обсъждане на доклад относно извършване на регулаторен преглед и утвърждаване на цени на топлинна енергия и определяне на преференциални цени на електрическа енергия от високоефективно комбинирано производство на дружества от сектор \"Топлоенергетика\" от 01.07.2016 г.\r\n***\r\nОт 10.00 часа в Големия салон на БАН с научна конференция и изложба на тема „Българи и хървати през вековете: Равносметката“ ще бъде чествана 20-годишнината от подписването на Двустранната спогодба за научно сътрудничество и обмен между Българската академия на науките (БАН) и Хърватската академия на науките и изкуствата (ХАНИ).\r\n***\r\nОт 10.00 часа в зала „Роял“ на София Хотел Балкан ще се проведе „Future Media Forum”, който ще се фокусира върху разпространението на богато видео съдържание в социалните мрежи, виртуална и добавена реалност, 360-градусово    заснемане, ботове, фалшиви профили, криминология на кибер данни.\r\n***\r\nОт 10.00 часа 8-и състав на Специализирания наказателен съд ще заседава по делото срещу Атанас Р., Христин Х. и Иван С., на които са повдигнати обвинения за отвличане.\r\n***\r\nОт 10.00 до 16.30 часа в офиса на Центъра за творческо обучение финландската учителка Мария Хелстола ще проведе обучения по „Драма метод за преподаване на езици”.\r\n***\r\nОт 10.00 часа в двора на Факултета по математика и информатика на Софийския университет ще се състои официалното откриване на Форума на кариерното развитие под мотото \"Знам и искам да го покажа\". \r\n***\r\nОт 11.00 часа, в Посолство на Венецуела, извънредният и пълномощен посланик на Боливарска република Венецуела Н. Пр. Ориета Капони ще даде \r\n пресконференция във връзка с  актуалното положение във Венецуела.\r\n***\r\nОт 11.00 часа зам.- председателят на Комисията по образованието и науката Анелия Клисарова и депутатите Стоян Мирчев, Ирена Анастасова, Николай Цонков, Веска Ненчева, Донка Симеонова ще внесат в Конституционния съд искане от 71 депутати и мотиви за обявяване на противоконституционни на текстове от Закона за предучилищното и училищното образование.\r\n***\r\nОт 11.00 до 12.30 часа в Центъра за култура и дебат „Червената къща” ще се проведе дискусия на тема „Референдумите: демокрация или манипулация?“. Медии, експерти в областта на пряката демокрация и граждани ще потърсят отговор на въпросите „Да има ли ново строителство в квартал „Бедечка” в Стара Загора и златодобив в Трън? Какво е неoбходимо, за да вземат гражданите информирано и отговорно решение за своята общност и да разбират за какво гласуват?“ в контекста на предстоящите референдуми в Стара Загора на 11 юни и в Трън на 18 юни. \r\n***\r\nОт 12.00 часа народният представител от ПП ГЕРБ – София Антон Тодоров организира приемен ден за граждани в клуба на партията в ж.к. „Люлин“ 7, бл. 706, вх В.\r\n***\r\nОт 13.00 часа в зала „Витоша“ на Интер Експо Център ще се проведе конференция на тема „Превенция на проблемните плащания в ютилити сектора“. ( С участието на:\r\nТеменужка Петкова – Министър на енергетиката на Република България\r\nДоц. Иван Иванов – Председател на Комисията за енергийно и водно регулиране\r\nМая Манолова – Омбудсман на Република България).\r\n***\r\nОт 13.00 часа в Ротондата на V етаж в МОН ще се проведе брифинг за медиите, на който ще бъдат обобщени резултатите от разговора на министъра на образованието Красимир Вълчев с представители на работодателски организации, представители на местната власт и др. \r\n***\r\nОт 13.00 часа в Hotel Best Western Expo ще се  състои тържествената част на Годишното събрание на Евразийския клуб България.\r\n***\r\nОт 13.00 часа 11-и състав на Специализирания наказателен съд ще заседава по делото срещу Тунай Г. за определяне на общо наказание по чл. 23-27 НК.\r\n***\r\nОт 13.30 часа 11-и състав на Специализирания наказателен съд ще заседава по делото срещу Иван Д. и Милкана В., на които са повдигнати обвинения за образуване и ръководене на организирана престъпна група.\r\n***\r\nОт 13.30 часа 8-и състав на Специализирания наказателен съд ще заседава по делото срещу Симеон С., Тихомир Д. и др., на които са повдигнати обвинения за образуване и ръководене на организирана престъпна група.\r\n***\r\nOт 14.00 часа в Гранитна зала на Министерския съвет ще се проведе заседание на Националния съвет за тристранно сътрудничество. Влизането в сградата на МС ще става от 13.30 часа до 13.55 часа при представяне на актуална журналистическа и лична карта. \r\n***\r\nОт 14.00 часа 7-и състав на Специализирания наказателен съд ще заседава по делото срещу Мария Г. - производство по чл. 65 НПК - задържане под стража в досъдебното производство и в производството по ЗЕЕЗА.\r\n***\r\nОт 15.30 часа в зала „Мусала“ на хотел „Хилтън“ Българска банка за развитие (ББР) ще бъде домакин на Общото събрание на Европейската асоциация на публичните банки (ЕАПБ). \r\n***\r\nОт 18.30 часа в Центъра за култура и дебат „Червената къща“ ще се проведе лекция на \r\nпроф. Райна Гаврилова, преподавател по историческа антроплогия в специалност „Културология” на Софийски университет „Св. Климент Охридски“ на тема „Храната, която събира, храната, която разделя“.\r\n***\r\nОт 18.30 часа във Френския институт ще се проведе дебат на тема „Външната политика на ЕС: кои са основите за една обща политика?“.  Темата ще дискутират Юбер Ведрин, бивш министър на външните работи и Ивайло Калфин, съветник към Европейската комисия. \r\n***\r\nОт 19.30 часа в хотел Хилтън София ще се проведе шестото издание на Годишните награди на списание Business Lady, инициирани от сп. Business Lady и Business Lady Club. Наградите се връчват за най-голям принос на българската делова жена в различни категории. \r\n***\r\nОт 14.00 часа в топлата връзка, свързваща Община Благоевград и зала \"22 септември\" ще се проведе пресконференция по повод Шестата национална среща „Музеите и устойчивото развитие“.\r\n***\r\nОт 11.00 часа, на улица „Шар Планина“ № 11 – 13, при спортната площадка ще се проведе първа копка на нов обект на „ЧЕЗ Разпределение България“.\r\n***\r\nОт 14.00 часа в топлата точка на Община Благоевград ще се проведе пресконференция във връзка с Шеста национална среща „Музеите и устойчивото развитие“.\r\n***\r\nОт 10.45 часа летище Варна, Терминал 2 официално ще бъде открита новата редовна линия на авиокомпания easyJet по линията Лондон - Варна - Лондон.\r\n***\r\nОт 15.30 часа в зала „Одесос“ на Варненския археологически музей ще бъде представена книгата-албум „Светлописи. Факти, събития и практики из историята на Българската фотография (1839-1959)\" на Зафер Галибов.\r\n***\r\nОт 10.30 часа в Зала 302 на Общината ще се проведе Среща с наследниците на Джанюариъс Макгахан.\r\n***\r\nОт 17.30 часа в Изложбени зали „Рафаел Михайлов” ще се проведе Откриване на юбилейна изложба на Ганка Славова – художествена тъкан, батик.\r\n***\r\nОт 19.00 часа на Сцена „Арт Лято” в  парк „Боруна”  ще се проведе уъркшоп „Стиска ли ти да бъдеш писател за час?“ с авторката на „Алиса и петък вечер“ - Деси Нико.\r\n***\r\nОт 09.15 часа на стадион „Георги Бенковски“ започва турнир по футбол за девойки, родени 2001г., за купата на \"Кока кола\". От 14:00 часа земестник-кметът Десислава Тодорова ще награди победителите от турнира.\r\n***\r\nОт 11.30 часа, в заседателната зала на 6-ти етаж кметът на Община Видин Огнян Ценокв, ще даде специална пресконференция на тема: Първи летен оперен фестивал „Крепост на вековете Баба Вида“. \r\n***\r\nОт 10.00 часа в заседателната зала на Община Враца ще се проведе пресконференция с кмета Калин Каменов. \r\n***\r\nОт 17.30 часа в Историческия музей Регионален исторически музей - гр. Русе представя изложбата „Тракийската принцеса воин“.\r\n***\r\nОт 18.00 часа в ХГ „Недялко Каранешев“ ще се проведе Връчване на наградите „Ротари клуб - Горна Оряховица - Лясковец“.\r\n***\r\nОт 18.00 часа в Художествена галерия „Владимир Димитров – Майстора” ще бъде открита изложбата „Военни художници през Първата световна война”, представяща творби от фондовете на галериите в Кюстендил и Русе. \r\n***\r\nОт 11.00 до 13.00 часа в сградата на Община Павликени народният представител от ГЕРБ Станислава Стоянова организира приемен ден за жителите.\r\n***\r\nОт 10.00 до 12.00 часа народният представител от ПП ГЕРБ-Перник и зам.-председател на Парламентарната група на политическата сила Красимир Велчев организира приемен ден за жители на Перник в централния офис на партията в града, на ул. „Търговска“ 30.\r\n***\r\nОт 12.00 часа пред блок 100 в кв. „Тева“ заместник-министърът на регионалното развитие и благоустройството и ръководител на Управляващия орган на ОПРР Деница Николова ще постави началото на изпълнение на проект „Подобряване на градската среда в град Перник“. \r\n***\r\nОт 09.00 часа в 1 зала състав на Окръжен съд – Пловдив ще заседава по делото срещу Страхил. С., обвинен за кражби.\r\n***\r\nОт 10.00 часа в офиса на СРС \"ПОДКРЕПА\" - ПЛОВДИВ ще се проведе пресконференция на тема във връзка с финансовото състояние на Центъра за кожно-венерически заболявания -Пловдив и проблема със закъснението на изплащането на заплатите на работещите там, както и във връзка с искане от работещите в МБАЛ „Св. Мина“ до общински съвет за допускане до сесията  на Общинския съвет, на която ще се гледат финансовите отчети и евентуалното вливане на болницата в друго лечебно заведение.\r\n***\r\nОт 16.00 до 18.00 часа общинският съветник от ПП ГЕРБ  Иван Вичков ще приема граждани в офиса на партията в район „Тракия” в блок 91.\r\n*** \r\nОт 11.00 часа в зала № 712 на Областна администрация Разград  областният управител на Разград Гюнай Хюсмен организира работна среща с директори на болничните заведения на територията на областта, на Регионалния център по здравеопазване, Регионалната здравно-осигурителна каса, ЦСМП - Разград, с председателите на Регионалната структура на сдружението на общопрактикуващите лекари в  България и на РК на БЛС – Разград.\r\n***\r\nОт 17.00 часа в Дом Канети ще се проведе  уъркшоп „Съвременни фотографски тенденции в централна и източна Европа „Show & Tel“’ с Крисия Мироиу от Румъния. Събитието е част от фестивала „Процес – Пространство”.\r\n***\r\nОт 16.00 часа в Градската художествена галерия официално ще бъде открита изложба „Мароко – световна туристическа дестинация“. От 17.30 часа в градската градина, до храма ,,Св. св. Кирил и Методий’’ ще се проведе дефиле на автентични марокански носии и демонстрация на традиционна чаена церемония.\r\n***\r\nОт 20.00 часа в Археологическия музей ще се състои концерт класическа музика „Диалог за десет корди“ в изпълнение на Рафаел Бутару (виола) и Богдан Михайлеску (китара). \r\n***\r\nОт 11.00 часа в зала „Байер“ ще се състои пресконференция, на която ще бъдат представени авторите в XXII-то издание на пленер по живопис „Дружба 2017“.\r\n***\r\nОт 18.00 часа на Централния градски плаж се открива изложба \"Анализ на градската среда\". \r\n***\r\nВ 10,30 часа в училище \"Пейо  Яворов\"  ще се състои общинско междуучилищно състезание за защита при бедствия и противообществени прояви, което ще бъде открито от кмета Стефан Радев. \r\n*** \r\nВ 14. 00  часа в  спортна зала \"Васил Левски\"  ще се състои среща на кмета Стефан Радев с бронзовите медалисти от баскетболен клуб \"Сливен баскет\" от финалния турнир на Държавното първенство по баскетбол при 12-годишните.\r\n*** \r\nОт 10.00 часа в зала 203 на общината ще има брифинг.\r\n*** \r\nОт 17.30 часа пред ДКТ „В. Друмев” ще се състои официалното откриване на „Дните на изкуствата“, организирани от Обединената школа по изкуствата „Анастас Стоянов”. \r\n***\r\nОт 18.00 часа в Художествена галерия „Жорж Папазов“ ще се проведе среща-разговор с писателя Георги Господинов.\r\n***\r\nОт 20.30 часа в спортна зала „Диана” ще се състои концерт-спектакъл на Танцова школа „All Steps - Всички стъпки” със специалното участие на Памбос Агапио.", "date": "2017-06-05", "title": "Предстоящи събития в страната за 6 юни (Агенция „Фокус“)"}
{"url": "http://www.focus-news.net/news/2017/06/05/2401726/independent-iran-obvini-donald-tramp-che-eskalira-diplomaticheskata-kriza-s-katar.html", "text": "Иран обвини САЩ в сценарий за ескалация на дипломатическа криза в Персийския залив след неотдавнашното посещение на президента Доналд Тръмп в Саудитска Арабия, съобщава Independent.\r\n\"Това, което се случва, е резултат от танца с меч\", казва в социалната мрежа „Туитър“ Хамид Абуталеби, заместник-началник от екипа на президента на Иран Хасан Рухани.  \r\nАбуталеби има предвид традиционния церемониален танц, който се игра по време на посещението на Тръмп в саудитската столица Рияд миналия месец. \r\nПрипомняме, че по-рано днес Саудитска Арабия, Египет, Обединените арабски емирства и Бахрейн, както и признатите от Запада правителства на Йемен и Либия, прекъснаха връзките си с Катар, обвинявайки държавата, че подкрепя тероризма. Николай Братанов", "date": "2017-06-05", "title": "Independent: Иран обвини Доналд Тръмп, че ескалира дипломатическата криза с Катар"}
{"url": "http://www.focus-news.net/news/2017/06/05/2401731/burgas-predstoi-remont-na-dvora-v-tsentara-za-podkrepa-na-lichnostnoto-razvitie.html", "text": "Предстои ремонт на двора в Центъра за подкрепа на личностното развитие в Бургас. Това съобщи за Радио „Фокус“-Бургас директорът Пепа Ангелова. Тя обясни, че ще се ремонтира дворното пространство. Част от плочките и оградата ще се подменят. Стената, която разделя Центъра от съседната сграда, също ще претърпи реконструкция. Стойността на ремонтните дейности ще е около 8000 лева, а същинската работа ще започне през юли. Това е и причината занятията, които обикновено се организират през летните месеци, да бъдат само през юни.\r\nВ момента се провежда екоучилище по интереси всеки ден преди обяд в централната сграда на ул. „Райна Княгиня“. Наред с това се провежда и школа по изобразително изкуство – два пъти седмично преди обяд. Организирани са и курсове по английски език за начинаещи в следобедните часове, като едната група е за деца от 1-2 клас, а другата- 3-4 клас. Ще се разкрие и група за ученици от 5-6 клас. Записването все още продължава.\r\nОт днес започва и записването за лятната ИТ академията. Тя е за ученици от 5 клас до 12 клас и студенти. „Това се прави за втора година от страна на Община Бургас. Групите ще са шест и занятията ще се провеждат през месец юли в Математическа гимназия. Записването е до 15 юни при нас, а на 24 юни ще има тест във ВХТИ и по точкова система ще се попълнят групите. Курсовете ще се водят от преподаватели на Математическа гимназия, а за студентите- от преподаватели във ВУЗ-овете“, каза още Ангелова.\r\nМария РУСЕВА", "date": "2017-06-05", "title": "Бургас: Предстои ремонт на двора в Центъра за подкрепа на личностното развитие"}
{"url": "http://www.focus-news.net/news/2017/06/05/2401732/interfaks-organizatorite-na-mitinga-sreshtu-koruptsiyata-s-novo-uvedomlenie-do-kmetstvoto-na-moskva.html", "text": "В понеделник организаторите на митинга срещу корупцията, насрочен за 12 юни внесоха ново заявление за провеждането му, съобщава Интерфакс.\r\nПо-рано от кметството на Москва предложиха на опозиционния лидер Алексей Навални и неговите привърженици да преместят заплануваното мероприятие за 12 юни, в Деня на Русия от улица „Тверска“ и \"Охотний ряд\" на площад „Сахаров“.\r\nСпоред  Владимир Черников, началник на Департамента за регионална сигурност на Москва, предложението за преместването на митинга е заради  празнуването на Деня на Русия и пътно-строителни дейности на ул. „Тверска“. Николай Братанов", "date": "2017-06-05", "title": "Интерфакс: Организаторите на митинга срещу корупцията с ново уведомление до кметството на Москва"}
{"url": "http://www.focus-news.net/news/2017/06/05/2401734/sport-stan-vavrinka-e-tretiyat-chervartfinalist-na-rolan-garos.html", "text": "На откритото първенство на Франция по тенис Стан Вавринка, номер три в основната схема победи Гаел Монфис без да  загуби и сет. \r\nИнтерес представляваше единствено тай-брека във втората част, спечелен трудно от швейцареца с 9:7, а в третия сет Монфис взе само два гейма.\r\nНа четвъртфинала Вавринка ще се спори с победителя от мача Кевин Андерсън - Марин Чилич.", "date": "2017-06-05", "title": "Спорт: Стан Вавринка е третият червъртфиналист на „Ролан Гарос“"}
{"url": "http://www.focus-news.net/news/2017/06/05/2401735/dobrich-v-ramkite-na-literaturna-sedmitsa-v-regionalna-biblioteka-dora-gabe-gostuvaha-poeti-ot-moldova-i-ukrayna.html", "text": "В рамките на Литературна седмица, организирана от Асоциацията на българите по света, в Регионална библиотека (РБ) „Дора Габе“ са гостували поети от Молдова и Украйна. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“ в РБ, предаде кореспондентът на Радио „Фокус” – Варна. Литературната седмица продължава до 6 юни и е под наслов „Буджака гостува на Добруджа”. В творческата среща са участвали представители на Сдружението на писателите в Добрич, Дружеството на краеведите „Отец Павел Атанасов”, автори от добруджанския град, граждани. Поети и писатели, бесарабски българи от Молдова и Украйна, са гостували на общините Добрич, Добричка, Балчик, Шабла и Каварна, по инициатива на Асоциацията на българите по света, със съдействието на Съюза на независимите поети и писатели, Регионална библиотека „Дора Габе” и Дружество на краеведите „Отец Павел Атанасов”. Литературната вечер е открила Невяна Христова, директор на Регионалната библиотека, която е поздравила гостите и е благодарила на организаторите за идеята тази среща на духовността да се проведе в библиотеката. Стоил Стоилов, председател на областната структура на Асоциацията на българите по света, е споделил радостта си от осъществяването на родолюбивите срещи, градящи културни мостове между българите в Молдова, Украйна и България, които се надява да се превърнат в традиция. Бесарабските творци е представил Димитър Боримечков, поет, журналист, издател и общественик от град Тараклия, Молдова. Свои стихове са изпълнили с много вълнение Таня Танасова-Тодорова, Прасковия Василева Серт, Надежда Танова, Дария Полякова, Петър Добрев и Наталия Горбан. Поезията на нашите сънародници, написана на български език, е разкрила на публиката преживяванията и вдъхновенията, топлото отношение и копнежа към милата прародина, българското, което живее в тях и което пренасят във времето и пространството. Във фоайето на библиотеката, гостите са имали възможност да разгледат картини и рисунки на бесарабската българка Евгения Павлова Паскалева, праправнучка на отец Павел Атанасов. Творческата среща е била съпътствана от размяна на авторски произведения с добрички поети и писатели. На всеки от гостуващите творци Регионална библиотека „Дора Габе” е направила специален подарък от свои издания, както и книги от български автори. В края на срещата гостите са разгледали залите за обслужване и фондовете на библиотеката, към които са добавили дарение на книги и отделни броеве на молдовски и украински периодични издания – в. „Български глас”, в. „Камбана”, както и на издавания в България в. „Корени български”. \r\nЖулиета НИКОЛОВА", "date": "2017-06-05", "title": "Добрич: В рамките на Литературна седмица в Регионална библиотека „Дора Габе“ гостуваха поети от Молдова и Украйна"}
{"url": "http://www.focus-news.net/news/2017/06/05/2401736/sliven-okolo-98-ot-detsata-uchastvashti-v-klasirane-za-1-klas-sa-prieti-po-parvo-zhelani.html", "text": "Около 98% от децата в Сливен, участващи в първото класиране за 1 клас, са приети по първо желание, съобщиха за Радио „Фокус“ – Сливен от Общината. Класирането е извършено чрез системата за електронен прием. До затварянето на 30 май бяха подадени общо 1 248 заявления, 13 от които бяха анулирани по желание на родителите. Общо 1 235 активни заявления участваха в класирането, като има 15 двойки близнаци, които участват с едно заявление. Броят на класираните заявления е 1 224, от които 1 209 са приетите по първо желание, 22 по второ желание и 9 по трето. Заявленията на всички деца, които не бяха класирани по нито едно желание, поради недостатъчен брой точки, ще участват автоматично във второто класиране. Свободните места за второто класиране ще бъдат обявени в раздел „Новини“ на специализирания сайт за прием.\r\nПри формиране на класирането, електронната система за прием определя случайно число за всяко едно от заявленията, които участват в класирането. Когато две или повече деца са с равен брой точки за едно и също желание, системата ги подрежда във възходящ ред, от най-малкото случайно число към най-голямото.\r\nЗаписването на класираните деца се извършва на място в училището, а за първото класиране ще се извърши от 5 до 7 юни, включително.\r\nНезаписаните в срок деца автоматично отпадат от класирането, губят входящия си номер, с който са участвали и могат да кандидатстват отново за прием с нов входящ номер и ново заявление. След записване на класирано дете, отпада възможността да се участва в следващо класиране. Това може да стане само при отписване на детето от училището , това става чрез изтегляне на документите му, и подаване на ново заявление в системата за електронен прием, в сроковете посочени в графика за прием.", "date": "2017-06-05", "title": "Сливен: Около 98% от децата, участващи в класиране за 1 клас, са приети по първо желани"}
{"url": "http://www.focus-news.net/news/2017/06/05/2401728/prof-mihail-konstantinov-analizator-tryabva-da-se-spre-politicheskata-korektnost-na-evropeyskata-tsivilizatsiya-za-opredelyaneto-na-terorizma.html", "text": "Трябва да се спре политическата коректност на европейската цивилизация за определянето на тероризма. Това коментира в предаването „Това е България“ на Радио „Фокус“ анализаторът и експерт по изборно законодателство проф. Михаил Константинов. По думите му е крайно време тероризмът да се нарече ислямски. Анализаторът коментира, че няма християнски или будистки такъв. “По този лигав начин, по който се действа срещу тероризма, той очевидно все повече ще се разраства. Трябва да бъде съвършено ясно, че със своите действия терористите се поставят извън човешката общност. Спрямо тях би трябвало да се прилагат по-особен вид закони. Трябва да се промени законовата рамка. За никаква интеграция не може да се говори. Това, че отделни хора успяват да се интегрират, е факт, но масите не са способни на това“, обясни той. \r\nПроф. Михаил Константинов добави, че с борбата срещу тероризма трябва да се действа категорично и по законов начин.", "date": "2017-06-05", "title": "Проф. Михаил Константинов, анализатор: Трябва да се спре политическата коректност на европейската цивилизация за определянето на тероризма"}
{"url": "http://www.focus-news.net/news/2017/06/05/2401738/varna-57-dushi-uhapani-ot-karlezhi-sa-registrirani-v-zdravnata-inspektsiya-prez-poslednata-sedmitsa.html", "text": "57 души, ухапани от кърлежи, са регистрирани в здравната инспекция във Варна през последната седмица. Това съобщиха за Радио „Фокус” – Варна от Регионалната здравна инспекция. 36 от случаите са регистрирани във Варна, а останалите 21 - в населени места в областта. Според седмичната сигнална информация за периода от 26 май до 1 юни в здравната инспекция има 1 случай на заболял от Марсилска треска. В биологичната лаборатория на здравната инспекция са извършени 12 изследвания. При 10 от случаите е установен Иксодес рицинус – преносител на Лаймска болест, а при един от случаите е установен Рипицефалус сангвинеус – преносител на Марсилска треска, допълниха от здравната инспекция.\r\nМарияна ВАЛЕНТИНОВА", "date": "2017-06-05", "title": "Варна: 57 души, ухапани от кърлежи, са регистрирани в здравната инспекция през последната седмица"}
{"url": "http://www.focus-news.net/news/2017/06/05/2401733/sofiyska-voda-otkriva-bezplatna-telefonna-liniya-za-svoite-klienti-obzor.html", "text": "„Софийска вода“ отбеляза с прием Световния ден на околната среда. По време нас събитието изпълнителният директор на дружеството Арно Валто обяви, че за клиентите на „Софийска вода“ е открита безплатна телефонна линия. По думите му, основната част от обажданията са свързани с  искане на информация, друга част касаят доста обяснения върху фактурата – как е формирана цената, а трета категория обаждания са малко по-технически, например сигнали за намаляване в налягането на водата, течове по мрежата и сигнали за качеството на водата. Арно посочи, че за следващите 5 години „Софийска вода“ се ангажира с подобряване на качеството на услугата за своите клиенти, като първият етап е пускането на безплатна телефонна линия. По думите му веднъж, щом се получи сигнал, има процес, според който се преценява дали даден проблем е приоритетен, например, ако някой гражданин се обади и каже, че няма вода, дружеството има ангажимент да изпратим някой на място до 2 часа, за да проверим какъв е проблемът. Изпълнителният директор на „Софийска вода“ съобщи още, че в последните 5 години инвестицията в водоснабдителното предприятие е общо 200 млн. лв., която е отишла за пречиствателните станции, в канализационната мрежа и в станцията, която е за пречистване на каналните води. Валто отбеляза, че водоснабдителната мрежа на София е дълга 4000 км, а канализационната мрежа е по-дълга от 1600 км и за да може тази структура да работи, се изискват известни инвестиции.\r\nЗаместник-кметът по \"Околна среда\" на Столична община Йоана Христова каза, че в течение на времето политиката по опазване на околната среда заема и вече смятам, че е заела, своето достойно място в живота на всеки един от нас. Тя приветства присъстващите на събитието за  Световния ден на околната среда, като посочи, че той се провежда вече години наред под егидата на ООН. По думите ѝ в началото идеята на този ден е била на международно ниво във всяка страна да се започнат целенасочени и активни действия, макар и в рамките на 1 ден, за да може околната среда да получи своето място като тема, която да бъда застъпвана от гражданите. Тя отбеляза, че с развитието на бизнеса и на политиките по околна среда, ООН стартира своята програма за опазване на околната среда – ЮНЕП, като това е и времето, в което всички страни по света започват да говорят за околна среда, някои с по-активни темпове, а други по-бавно.", "date": "2017-06-05", "title": "„Софийска вода“ открива безплатна телефонна линия за своите клиенти (ОБЗОР)"}
{"url": "http://www.focus-news.net/news/2017/06/05/2401407/predstoyashti-sabitiya-v-stranata-za-5-yuni-agentsiya-fokus.html", "text": "***\r\nОт 10.00 часа в София Ивент Център, „Парадайз център“, вицепрезидентът Илияна Йотова ще участва в дискусия на тема „Европа отново на път“.\r\n***\r\nОт 09.00 часа в Министерство на околната среда и водите, министър Нено Димов ще открие изложбата „Защити ме – за да има“. \r\n***\r\nМинистърът на отбраната Красимир Каракачанов е патрон на проявите на 5 юни за отбелязване на Деня на Македония - Свети Дух. В 11.00 часа ще се проведе поклонение пред паметника на революционерите от Македония и Тракия. От 12.30 часа ще се проведе заупокойна молитва в църквата „Света София“ за загиналите герои за освобождение и обединение на българските земи. В 13.30 часа ще се проведе научна конференция в Централния военен клуб „Памет за председателите на Македонския научен институт“. От 18.00 часа ще се проведе представяне на книгата „Полковник Борис Дрангов. Живот и дела“ на проф. д.и.н. Тодор Петров в Централния военен клуб.\r\n***\r\nОт 09.00 часа в зала „Опал“ в хотел „Рамада“ заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие информационен ден по процедурата „Подкрепа за деинституционализация на грижите за деца” по Приоритетна ос 5 „Регионална социална инфраструктура“ на Оперативна програма „Региони в растеж“ 2014-2020.\r\n***\r\nОт 09.30 часа в Специализирания наказателен съд ще се гледа делото срещу Владимир Т., Пламен Н., Радостин Г. и др. за образуване и ръководене на организирана престъпна група. \r\n***\r\nОт 10.00 до 14.00 часа в районния съвет на БСП – Средец, народният представител от „БСП за България“ Нона Йотова ще проведе приемна за граждани.\r\n***\r\nОт 10.00 часа в Специализирания наказателен съд ще е гледа делото срещу Христо Х., Красимир Х., Анатолий П. и др. за образуване и ръководене на организирана престъпна група. \r\n***\r\nОт 10.00 часа в СГС ще се гледа делото срещу бившия ректор на Медицинския университет Ваньо Митев и Алексей Алексеев, обвинени за сключване на неизгодна сделка. \r\n***\r\nОт 10.30 часа в Специализирания наказателен съд ще се гледа делото срещу Румен Х. Таня Х., Наталия А. и др. за образуване и ръководене на организирана престъпна група.\r\n***\r\nОт 11.00 часа в централата на КНСБ, Конфедерацията ще очертае препоръките си към управленската програма на правителството.\r\n***\r\nВ 11.00 часа в Аулата на СУ „Климент Охридски“ на тържествена церемония абсолвентите от випуск 2 0 1 6 г. на Факултета по журналистика и масова комуникация ще получат дипломите си за висше образование. \r\n***\r\nОт 11.00 часа в новата Камерна зала на Софийската опера и балет ще се състои пресконференция по повод предстоящите два летни фестивала на Софийската опера и балет:  Опера на върховете – Белоградчишки скали (21.07-6.08.2017) и Първи летен фестивал крепост на вековете „Баба Вида“ (4.08-13.08.2017).\r\n***\r\nОт 11.00 часа в Националния пресклуб на БТА, Институтът за икономически изследвания при БАН ще представи специалната тема в Годишния доклад за икономическото развитие и политики в България, посветена на равносметката от първите 10 години членство на България в Европейския съюз.\r\n***\r\nОт 11.00 часа в Специализирания наказателен съд ще се гледа делото срещу Иван Д., Катерина Д., Анджело В., Атанас Д. и др. за образуване и ръководене на организирана престъпна  група. \r\n***\r\nОт 13.30 часа в Специализирания наказателен съд ще се гледа делото срещу Иван З. за тероризъм. \r\n***\r\nОт 14.00 часа в Специализирания наказателен съд ще се гледа делото срещу Цветелин Ц., Тихомир В., Пламен Т., Емил И. и др. за образуване и ръководене на организирана престъпна група. \r\n***\r\nОт 19.30 часа в Младежки театър „Николай Бинев“ ще се състои концерт на корейската група за традиционна и съвременна перкусионна музика Норъм Мачи. Входът е свободен.\r\n***\r\nОт 19.30 часа в центъра за култура и дебат „Червената къща” с пърформанса Gender(Fluid) ще бъде дадено началото на София Прайд Арт седмица 2017.\r\n***\r\nОт 10.00 часа, в Аулата на УК - 1 ще се проведе тържествена церемония по случай връчването на дипломите на випуск 2016 от Факултета по педагогика.\r\n***\r\nОт 17.00 часа във фоайето на Регионален исторически музей – Благоевград ще бъде открита изложбата „Генерал Жостов – един достоен български офицер“.\r\n***\r\nОт 10.00 до 12.00 часа в сградата на общинска администрация Брезово народните представители от „БСП за  България” Георги Търновалийски и Манол Генов ще се срещнат с жители на общината. В 13.00 часа започва приемната им за жителите на с. Чоба, а в 15.00 часа, в сградата на кметството народните представители ще изслушат и жителите на  с. Тюркмен.\r\n***\r\nОт 10.00 до 12.00 часа в клуба на ПП ГЕРБ  на ул. „Г. Бенковски” №1, народният представител Емилия Милкова ще има приемен ден за граждани.\r\n***\r\nОт 10.00 часа в Зала 302 на Общината ще се проведе Работна среща с ръководството и учители от ОУ „Бачо Киро” и техни гости по „Еразъм +” от Италия, Полша и Румъния. \r\n***\r\nОт 17.00 часа на  Паметник „Майка България” и Арката  на генералите, Дом на офицера ще се проведе Програма по случай 6 май – Ден на храбростта и празник на Българската армия. \r\n***\r\nОт 17.30 часа в Читалище „Надежда“ ще се проведе Среща с писателя Христо Христов по повод дебютната му книга му „Съчки от огъня“ /2016/– сборник с разкази. \r\n***\r\nОт 16.00 до 17.30 часа в офиса на ПП ГЕРБ – Враца на бул. „Демокрация\" №2, народният представител инж. Петя Аврамова организира приемен ден за граждани.\r\n***\r\nОт 12.00 часа в парк „Христо Ботев“ ще се проведе лятно четене – „Природата и книгите правят чудеса“  с ученици от шестите класове на ОУ „Иван Вазов“. \r\n***\r\nОт 17.30 часа в ХГ „Недялко Каранешев“ ще бъде представена сборна изложба „Светове“ на пловдивски художници. \r\n*** \r\nОт 10.00 часа на откритата сцена в центъра на селото ще се проведе „Люлки полюлейки“ – пресъздаване на пролетни народни обичаи .\r\n***\r\nОт 11.30 часа на Открита сцена в с. Горски горен Тръмбеш ще се състои Празничен водосвет и курбан за здраве и плодородие посветен на общоселския празник „Свети дух“.\r\n***\r\nВ 08.45 часа омбудсманът Мая Манолова ще бъде отново при протестиращите миньори от мангановата мина „Оброчище“.\r\n***\r\nОт 10.30 до 11.30 часа в Художествена галерия  ще се проведе лятна работилница за въображение. \r\n***\r\nОт 09.00 часа Негово високопреосвещенство Врачанският митрополит Григорий ще оглави Архиерейска света Литургия за храмовия празник на църквата „Св. Дух\" в село Оселна.\r\n***\r\nОт 10.00 часа на градския площад в Петрич започва традиционната проява „Парад на професиите” организирана от ПГИТ „Проф.д-р Асен Златаров” и Община Петрич.\r\n***\r\nОт 09.00 часа в Окръжен съд – Пловдив ще се гледа делото срещу подсъдимия Емил Д., обвинен в опит за умишлено, като деянието е останало недовършено по независещи от дееца причини.\r\n***\r\nОт 09.00 часа на стадион „Копривщица“ в спортен комплекс „Пловдив“ ще се проведе Областно състезание по пожароприложен спорт.\r\n*** \r\nОт 11.00 часа в Комплекса за социални услуги „Св. Георги” в Пловдив, Георги Титюков, заместник-кмет „Спорт, младежки дейности и социална политика” в Община Пловдив ще връчи първите свидетелства за професионална квалификация на успешно завършилите жени в социалното предприятие.\r\n***\r\nОт 11.00 часа в Цар-Симеоновата градина РИОСВ – Пловдив организира „Еколабиринт“ по повод на Световния ден на околната среда – 5 юни.\r\n***\r\nОт 13.30 часа в Районен съд  - Пловдив ще се гледа делото срещу три жени, представяли се за „ходжи” и извършвали дейност по „гадателство” и „разваляне на магии”.\r\n***\r\nОт 14.00 часа в Районен съд – Пловдив ще се гледа делото срещу двама счетоводители, присвоила чужди пари в общ размер 57 600 лв.\r\n*** \r\nОт 16.00 часа в партийния офис на ГЕРБ на ул. „Стефан Стамболов\" № 21 с граждани ще се среща Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание. Отново от 16.00 часа, но в офиса на ПП ГЕРБ на бул. „Марица” 91 приемна ще има Спас Гърневски - член на Комисията за борба с корупцията, конфликт на интереси и парламентарна етика и Комисия по културата и медиите. \r\n***\r\nОт 16.30 часа в офиса на ПП ГЕРБ на улица „Прага” 2 с граждани ще се среща Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси. \r\n***\r\nОт  09.00 часа на базата на Аварийно-спасителния отряд в Разград ще се проведе Областното състезание \"Защита при бедствия, пожари и извънредни ситуации\".\r\n***\r\nОт 10.00 часа в зала 2 на Община Стара Загора, организаторите на VI Международен фестивал „Джаз форум Стара Загора“ ще дадат пресконференция.\r\n***\r\nОт 15.00 часа в Регионалния пресклуб на БТА пресконференция ще дадат представители на Инициативен комитет на собствениците на земи в квартал „Бедечка\".\r\n***\r\nОт 10.00 часа в конферентната зала на хотел „Замъка” ще бъде дадена пресконференция с международното жури по цигулка с председател проф. Минчо Минчев.\r\n***\r\nНа християнския празник Свети Дух е деня на град Ямбол. От 09.00 часа в църквата „Света Троица“ ще се състои празнична литургия. От 10.00 часа пред сградата на Общината ще се състои тържествен ритуал за издигане на знамената на Република България, на община  Ямбол и на Европейския съюз, празнично слово ще произнесе  кметът на Ямбол Георги Славов. 10.30 аса в Ритуална зала, ул. „Славянска“ ще се проведе тържествена сесия на Общинския съвет.  От 12.00 часа на читалище „Пробуда-1909“ ще се проведе народен събор „Св, Троица“ и празничен концерт. От 14.00 часа пред Младежки дом „Г. Братанов“ ще бъдат наградени участниците в конкурса за рисунка „Празник в моя град”. От 19.00 часа пред читалище „Съгласие“ ще се състои фолклорно шоу „Който може, го може“.", "date": "2017-06-05", "title": "Предстоящи събития в страната за 5 юни (Агенция „Фокус“)"}
{"url": "http://www.focus-news.net/news/2017/06/05/2401408/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Американският президент Доналд Тръмп направи коментар към Демократическата партия в страната и другите активисти, които призовават за контрол на оръжията, отбелязвайки мълчанието им след нападението в британската столица Лондон, коментира Washington Examiner.\r\n„Забелязвате ли, че сега нямаме дебат относно оръжия? Това е, защото те (нападателите в Лондон - б.пр.) използваха ножове и камион!“, напиша Тръмп в социална мрежа.\r\nПо-рано микробус удари пешеходци на Лондонския мост. След това трима мъже слязоха и намушкаха граждани в базар наблизо. Накрая нападателите бяха застреляни от осем полицаи, които изстреляха общо 50 патрона. Погрешка те уцелиха и цивилен гражданин. Той е настанен в болница, като няма опасност за живота му.\r\n***Президентът на САЩ Доналд Тръмп предупреди, че „терористичните атаки ще стават все по-лоши“, ако властите „не се заемат с работата си да предоставят сигурност за собствените си народи“ и не прекратят с политическата коректност, предаде The Hill.\r\n„Трябва да спрем да бъдем политически коректни и да се заемем с работата си да предоставяме сигурност за собствените си народи. Ако не поумнеем, нещата единствено ще стават по-лоши“, написа Тръмп на официалната си страница в социалната мрежа „Туитър“. Думите му идват като коментар за нападението в Лондон, при което загинаха най-малко седем души. \r\n„Най-малко седем загинали и 48 ранени при терористичното нападение, а кметът на Лондон (Садик Хан) ни говори, че няма нужда да сме притеснени“, добави той.\r\n***Най-малко един австралиец е сред десетките ранени по време на нападението в Лондон, което бе описано от министър-председателя на Австралия Малкълм Търнбул като „поредния жесток пример“ за заплахата, която радикалният ислямизъм представлява, пише The Sidney Morning Herald.\r\n„Ние ще продължим да предоставяме подкрепа за всеки австралиец, пострадал при тази шокираща атака и за семейството му“, заяви Търнбул. „Тази атака е поредният жесток пример за новата реалност, в която живеем, за постоянно присъстващата заплаха на убийствените ислямистки терористи, целящи да разрушат нашите общности, начин на живот и свободи“, добави той. \r\n„Австралия стои с решителна солидарност с народа на Великобритания. Нашите агенции за сигурност ще работят денонощно, за да може хората да са в безопасност“, добави той.\r\n***Канадският министър-председател Джъстин Трюдо направи кратко заявление по случай терористичното нападение в Лондон, предаде The Globe and Mail.\r\n„Канадците стоят обединени в изпращането на своята любов и подкрепа за нашите приятели в Лондон. Стоим с вас“, заяви Трюдо.\r\n***", "date": "2017-06-05", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/06/05/2401410/mkd-v-ponedelnik-v-makedoniya-shte-bade-provedeno-parvoto-pravitelstveno-zasedanie-na-premiera-zoran-zaev-i-ministrite-mu.html", "text": "За понеделник е насрочено първото заседание на новото македонско правителство, оглавено от премиера Зоран Заев, съобщи македонското онлайн издание „МКД“.\r\nДневният ред на заседанието все още не е известен.\r\n В понеделник ще бъдат избрани заместник-министрите и се предполага, че кандидатите на партията на етническите албанци в Македония - Демократичен съюз за интеграция (ДСИ) ще станат заместници в министерствата на финансите, на вътрешните работи, на транспорта и съобщенията, на образованието и на отбраната.\r\nНякои местни медии добавят, че утре новите министри в Скопие ще вземат и решение за премахване на оградата около сградата на правителството. Цветан Петров", "date": "2017-06-05", "title": "„МКД“: В понеделник в Македония ще бъде проведено първото правителствено заседание на премиера Зоран Заев и министрите му"}
{"url": "http://www.focus-news.net/news/2017/06/05/2401411/gazetaru-frantsiya-shte-izvarshi-nablyudatelen-polet-nad-rusiya.html", "text": "Мисия на Франция ще изпълни наблюдателен полет над Руската федерация от 5 до 9 юни, предава руското онлайн издание „Газета.ру“.\r\nЗа въпросния полет обаче от Париж ще използват румънски самолет Ан-30, заяви изпълняващият длъжността началник на руския национален Ценър. Цветан Петров", "date": "2017-06-05", "title": "„Газета.ру“: Франция ще извърши наблюдателен полет над Русия"}
{"url": "http://www.focus-news.net/news/2017/06/05/2401409/ria-novosti-mezhdunarodnoto-letishte-v-kishinev-prekrati-rabota-za-edin-chas-zaradi-intsident-s-rumanski-samolet.html", "text": "Дейността на международното летище в молдовската столица Кишинев в неделя беше прекратена за един час заради самолет на румънска авиокомпания, който при кацане излезе извън пределите на пистата, предаде руската агенция РИА Новости.\r\nЛетището беше затворено от 18:15 до 19:15 ч. местно време (съвпада с българското).\r\nНито един пътник не е пострадал при кацането на румънския самолет. Цветан Петров", "date": "2017-06-05", "title": "РИА Новости: Международното летище в Кишинев прекрати работа за един час заради инцидент с румънски самолет"}
{"url": "http://www.focus-news.net/news/2017/06/05/2401725/dots-d-r-zheko-kyosev-sotsiolog-evropa-v-ideyata-si-da-bade-bezkrayno-tolerantna-ne-predpriema-nikakvi-merki-sreshtu-terorizma.html", "text": "Европа, в идеята си да бъде безкрайно толерантна, не предприема никакви мерки срещу тероризма. Това каза за Радио „Фокус“ – Пирин доц. д-р Жеко Кьосев, социолог и преподавател в Югозападен университет „Неофит Рилски“. Той посочи, че мултикултурализмът в Европа е нещо много значимо и много стойностно, но според него, за да се прави тази мултикултура, трябва да има хора, които да желаят да участват в този процес, а в случая има една част от хора, чиято единствена и главна цел е да убиват. „Каква мултикултура правим ние тогава в Европа? То звучи като пълен фарс. И тази толерантност на Европа е нещо наистина велико, аз се прекланям пред нея, но ето виждате какво се случва“, коментира доц. Кьосев. Според него, ако не беше отменено най-високото ниво на заплаха във Великобритания, след атентата в Манчестър, терористичният акт в Лондон, можеше и да бъде предотвратен по някакъв начин. „Според мен това ще рефлектира върху изборните резултати, защото винаги при един атентат се обръща внимание на правителството. В модерния свят правителствата са институциите, които трябва да осигурят нашия нормален, спокоен живот. Разбира се, тук се включват и разузнавателните служби. Тоест това няма как да не рефлектира върху изборните резултати“, допълни той.\r\nНяма държава в Европа, която да може да се изправи и да каже, че не е застрашена от терористични актове. Това каза за Радио „Фокус“ – Пирин доц. д-р Жеко Кьосев, социолог и преподавател в Югозападен университет „Неофит Рилски“. Той допълни, че в това число включва и България, като може да добави и САЩ. „Въпросът на който нито един европейски или световен политик не отговаря е защо не започнат яростни действия срещу „Ислямска държава“? С това трябва да отговори според мен модерният демократичен свят. Какви са основните причини, поради които не се започват радикални действия?“, попита доц. Кьосев. Той отбеляза, че са необходими радикални военни действия, тъй като срещу себе си имаме една организация, която избива хора и деца. Социологът коментира, че той не може да даде отговор защо това не се предприема. „Ето САЩ, Великобритания и Русия, несериозно е дори да си помисляме, камо ли да кажем, че те нямат военните сили, с които да смажат „Ислямска държава““, каза още той.\r\nНатали СТЕФАНОВА", "date": "2017-06-05", "title": "Доц. д-р Жеко Кьосев, социолог: Европа, в идеята си да бъде безкрайно толерантна, не предприема никакви мерки срещу тероризма"}
{"url": "http://www.focus-news.net/news/2017/06/05/2401412/ria-novosti-ruski-samolet-shte-izvarshi-nablyudatelen-samolet-polet-nad-balgariya.html", "text": "Руски самолет Ан-30Б ще извърши наблюдателен полет над България от 5 до 9 юни, съобщава агенция РИА Новости.\r\nСамолетът ще излети лещите в Бургас щетите и ще бъде с обща продължителност до 660 км.\r\nПолетът ще бъде проведен с цел насърчаване на по-голяма откритост и наблюдение във военните действия. Цветан Петров", "date": "2017-06-05", "title": "РИА Новости: Руски самолет ще извърши наблюдателен  самолет полет над България"}
{"url": "http://www.focus-news.net/news/2017/06/05/2401413/balgariya-komentari-v-svetovnite-medii-agentsiya-fokus.html", "text": "Руски самолет Ан-30Б ще извърши наблюдателен полет над България от 5 до 9 юни, съобщава агенция РИА Новости.\r\nСамолетът ще излети лещите в Бургас щетите и ще бъде с обща продължителност до 660 км.\r\nПолетът ще бъде проведен с цел насърчаване на по-голяма откритост и наблюдение във военните действия.\r\n***\r\nСофия. Българският министър на финансите Владислав Горанов заяви, че скоро може да настъпи времето, в което страната да влезе в системата ERM-2, необходима за въвеждането на еврото като Валута, предаде 444.hu.\r\nERM-2 означава, че ЕС е съгласен, че страната членка отговаря на най-важните критерии за приемане на еврото. България е с много нисък публичен дълг и бюджетен дефицит в сравнение с други страни в ЕС, но остава най-бедната страна в Съюза. \r\nВ момента датската крона е единствената валута, която принадлежи към системата ERM-2.\r\n***\r\nСофия. В неделя деветима мигранти от Афганистан и Пакистан са загинали и деветима други са били ранени при инцидент с микробус в южната част на България, предава AFP. \r\nПревозното средство е било управлявано от 16-годишен българин, който е нямал шофьорска книжа. Той е сред загиналите. Инцидентът се е случил близо до Пазарджик. \r\nОт полицията отбелязаха, че мигрантите не са имали никакви документи за самоличност, но оцелелите са заявили, че са били граждани на Афганистан и Пакистан.\r\n***\r\nСофия. Десет мигранти са загинали, а други седем са ранени, след като микробусът, който ги е транспортирал, се е преобрнал на път край южния български град Пазарджик, предаде Reuters.\r\nОт МВР съобщиха, че 16-годишният шофьор на превозното средство, български гражданин, не е имал шофьорска книжка и че също е загинал по време на инцидента в неделя сутринта. \r\nМигрантите не са имали документи със себе си, но някои от ранените, докато са били лекувани в болницата, са казали на полицията, че са от афганистански и пакистански произход.\r\n***\r\nСофия. Най-малко девет нелегални мигранти са загинали след като микробус катастрофира в България преди разсъмване в неделя, предаде Xinhua.\r\n„Вътрешно министерство съобщава, че микробусът е превозвал 17 чуждестранни граждани без документи и е катастрофирал край град Пазарджик на АМ „Тракия“. Девет от чужденците и 16-годишният български шофьор са загинали по време на инцидента. Водачът е бил без шофьорска книжка. \r\nОцелелите чужденци са посочили, че са от Афганистан и Пакистан. Обстоятелствата около инцидента се разследват.\r\nБългария е на пътя на бежанския поток от Турция към Централна Европа. Според официалните данни по време на първите три месеца на годината българската полиция е задържала 256 чужденци, опитващи се незаконно да влязат в страната от Турция и 1393 нелегални мигранти, опитващи се да напуснат България към Централна и Западна Европа.\r\n***\r\nСофия. В България край южния град Пазарджик се е преобърнал микробус с мигранти – десет души са загинали, а още седем са ранени, предаде РБК Украйна.\r\n16-годишният български шофьор на превозното средство, който не е имал шофьорска книжка, също е загинал при катастрофата. Мигрантите не са имали документи, но някои от ранените, лекувани в болницата, са съобщили на полицията, че са от Афганистан и Пакистан.\r\n***", "date": "2017-06-05", "title": "България - коментари в световните медии (Агенция „Фокус“)"}
{"url": "http://www.focus-news.net/news/2017/06/05/2401737/premierat-boyko-borisov-prizova-za-sazdavaneto-na-obshta-evropeyska-armiya-obzor.html", "text": "За обща европейска армия призова премиерът Бойко Борисов по време на участието си в дискусията „Европа отново на път“. Според Борисов в момента всички държави се надпреварват колко пари да вложат във въоръжението си, а в същото време службите за сигурност на нито една страна не могат да се противопоставят напълно на тероризма. По думите на премиера най-логичното решение е Европейският съюз да има обща отбрана и да бъде колективен член на НАТО. Той обаче обърна внимание и, че в борбата с терористите полезен ход би било и прекратяването на военните действия в Близкия Изток, които пораждат бежанската вълна и радикализация на младежи, живеещи в Европа. Премиерът подчерта също и, че тероризмът отдавна не е случайно явление и в момента няма страна, която да е защитена от него. Борисов обърна внимание, че така, както на България е поставян въпросът за интеграцията на ромите, трябва и на европейските страни да се постави въпросът за това как са интегрирани етносите. \r\nПремиерът коментира и влизането на страната ни в Еврозоната. Той подчерта, че това е задължително и дори част от договора ни за членство в Съюза. По думите му, докато приемането ни в Шенгенското пространство не зависи само от нас, влизането в еврозоната е единствено в нашите ръце. Във връзка с европейската интеграция на Западните Балкани Борисов отбеляза, че в момента съседите ни имат много проблеми, но макар политическият елит да не е готов с реформите, които биха спомогнали влизането им в ЕС, гражданите на тези страни имат нужда от европейска перспектива. Според премиера такава би била например възможността за европейски паспорти за балканските народи, които не са в ЕС.\r\nВ рамките на дискусията лидерът на БСП Корнелия Нинова заяви, че правителството трябва да направи оценка на 10-годишното членство на България в ЕС. По думите на Нинова тази оценка ще покаже ползите от него и ще бъде едно добро условие да се преодолее скептицизмът в част от българските граждани. Тя обаче за пореден път се обяви против Европа на различни скорости.  Н. В. Симеон Сакскобургготски, министър-председател на България в периода 2001-2005, коментира от своя страна, че всички заедно трябва да запазим и изградим бъдещето на ЕС, така че следващото поколение да живее по-добре. Н. В. Сакскобургготски се обърна към премиера Бойко Борисов с думите: „След броени месеци Вие ще застанете начело на най-смисления съюз в света. България ще председателства в тежки и решителни моменти за бъдещето на Европа“. По думите му за пръв път от Втората световна война единството на Европа е поставено на карта. „Европа или ще бъде обединена или въобще няма да я бъде“, подчерта Сакскобургготски. Министърът за Българското председателство на Съвета на ЕС 2018 г. Лиляна Павлова заяви от своя страна, че Европа ще я има, но е важно в какъв формат. Министър Павлова отново подчерта, че председателството е шанс за страната ни да промени своя имидж, но и да докаже, че отговаря на критериите за Шенген. По думите ѝ вълната на скептицизъм в Европа се обръща и трябва да се използва този момент, за да се намери най-добрият начин да се отговори на предизвикателствата. Вицепрезидентът Илияна Йотова приветства идеята за обща европейска отбрана, като заяви, че е един от най-горещите й почитатели. По темата за бежанската криза, тя отбеляза, че всички промени, които в момента се подготвят в Дъблинското споразумение са само козметични и за страни като България са още по-лоши, отколкото сега действащите текстове. Във връзка с интеграцията на страните от Западните Балкани тя коментира, че България е единствената стабилна държава в тази част на Балканите и това е приоритет, който трябва да бъде използван. По думите на вицепрезидента председателството ни на Съвета на ЕС ще се оцени по това какви резултати ще представим и за това българските институции трябва да наблегнат на идете, а не на техническото му обезпечаване. \r\nПредседателят на Партията на европейските социалисти (ПЕС) и министър-председател на Р България в периода 2005-2009 Сергей Станишев, който бе и инициатор на дискусията, коментира, че Европейският съюз се променя и от нас зависи дали ще се промени с или без нас. По думите му Съюзът ще оцелее, но трябва да се промени, защото е станал прекалено неразбираем за гражданите.Ивайло Калфин, специален съветник на еврокомисаря по бюджет и човешки ресурси Гюнтер Йотингер коментира, че предизвикателствата предполагат промяна в ЕС. Според него нито една държава не може по-убедително да се справи с всички предизвикателство по-добре отколкото целия Съюз като цяло. По думите му големият риск е свързан с управлението на еврозоната и оборудването с необходимите инструменти, за да не се разпадне. „За мен е важно не еврозоната да стане жертва на ЕС, но ЕС да не стане жертва на еврозоната“, посочи Калфин. Меглена Кунева, заместник министър-председател по координация на европейските политики и институционалните въпроси (2014 – 2017) и министър на образованието и науката (2016 – 2017), заяви от своя страна, че, ако си изясним как ние българите виждаме Европа, означава че даваме шанс ЕС. „За мен Европейският съюз е единствената форма на живот, както за нас като държава, така и за всеки един българин. Това е и ще остане единственият съюз, който е създаден с цел мир. Изключително е, че можем да председателстваме точно този съюз и да, той може да бъде по-добър и по-динамичен“, каза още Кунева.\r\nВесела ПЕТРОВА", "date": "2017-06-05", "title": "Премиерът Бойко Борисов призова за създаването на обща европейска армия (ОБЗОР)"}
{"url": "http://www.focus-news.net/news/2017/06/05/2401729/dobrich-minyorite-ot-obrochishte-prekratiha-protesta-si-sled-kato-kontsesiyata-na-rudnika-be-vremenno-prekratena-obzor.html", "text": "Министърът на енергетиката Теменужка Петкова временно прекрати концесията на мина „Оброчище“ заради неизплатени концесионни възнаграждения към бюджета.През месец октомври Министерството на енергетиката е изпратило писмо до концесионера – „Евроманган“ АД за доброволно изпълнение на задължението. Въпреки това, към 30 май 2017 г. неизплатените концесионни такси са в размер на близо 205 хил. лв. Концесията ще бъде прекратена до  изпълнение на ангажиментите на концесионера, който има 14-дневен срок за това. Временно се спират всички дейности по добив, но всички други задължения остават. Министърът обясни, че временното спиране на договора не е основание да се търсят неустойки от страна на концесионера. По думите и не трябва да се счита също, че срокът на концесията трябва да бъде задължително увеличен заради периода, в който ще бъде спрян договорът с концесионера. Министър Петкова подчертава, че мината се наблюдава стриктно и независимо, че договорът се прекратява временно, концесионерът има задължение да осигурява безопасни условия на труд на служителите си и да обезопасява рудника. \r\nВ резултат на действията на министъра на енергетиката работниците в мината прекратиха протеста си и напуснаха рудника. Близо два месеца след последната стачка,  четири дни 17 работници отказваха да излязат от галериите на 300 метра под земята заради поредното забавяне на техните заплати и ваучери за храна. На 23 април т.г. работниците в мината подписаха колективен трудов договор с изпълнителния директор на фирмата-концесионер Дейвид Уелингс. Въпреки това миньорите отново алармираха, че нито една от точките в пописания договор не се спазва и настояха за спешна намеса на правителството и прекратяване на концесията с Уелингс, както и за оставката на Тереза Данкова - мениджър маркетинг и администрация, упълномощена от концесионера да представлява „Евроманган“ ЕАД. \r\nЗаместник-министърът на енергетиката Жечо Станков посети мината, за да връчи известие за спирането на концесионния договор на „Евроманган“ ЕАД. Той увери миньорите, че работата по укрепване на галериите ще продължи, така че мината да не изпада в нефункционалност. Омбудсманът на Р България Мая Манолова за трети пореден път тази сутрин се срещна с работниците от мината. Манолова заяви, че този път държавата чрез нейните институции най-накрая се е намесила в казуса „Оброчище“, за да защити работниците от експлоатацията и лошото отношение, на което са подложени.\r\nПо лично разпореждане на главния прокурор Сотир Цацаров Окръжна прокуратура-Добрич започна спешна проверка по реда на надзора за законност в мината за добив на обогатена манганова руда в „Оброчище“. Под ръководството на окръжния прокурор на Окръжна прокуратура – Добрич Пламен Николов, служители на МВР, ДАНС, Инспекцията по труда и НАП се проверява дейността на концесионера „Евроманган“ АД, като се изискват всички документи по изпълнение на концесионния договор. Проверява се наличието на съответствие между обявената за добита обогатена манганова руда и продадената такава от дружеството концесионер, с оглед данни за извършено данъчно престъпление. \r\nПроверява се спазването на трудовото законодателство и изпълнението на ангажиментите на концесионера по опазването на околната среда и водите. До този момент е установено, че промишлените отпадъчни води от мината се изливат в река Батовска, без никакво пречистване, което е било задължение на „Евроманган“ АД по силата на договора за концесия. \r\nПроверката продължава.", "date": "2017-06-05", "title": "Добрич: Миньорите от „Оброчище“ прекратиха протеста си, след като концесията на рудника бе временно прекратена (ОБЗОР)"}
{"url": "http://www.focus-news.net/news/2017/06/05/2401419/apa-v-estoniya-zapochvat-voenni-ucheniya-na-nato.html", "text": "Учения на НАТО Saber Strike, в които, освен естонски военнослужещи, участие ще вземат и военни дислоцирани в страната от международния батальон на Алианса, в понеделник започват на централния полигон на силите за отбрана на Естония, предава APA.\r\nУченията на територията на Естония представляват част от маневрите Saber Strike, които в събота започнаха в Латвия. В тренировките ще участват естонски сили за отбрана, военнослужещи от Великобритания и Франция, както и инженерно-сапьорско подразделение от Финландия - общо почти 1,5 хил. души.\r\nОсвен това по време на учението ще бъдат задействани и хеликоптери от армията на Съединените американски щати - AH-64 (Apache) и UH-64 (Black Hawk).\r\nНАТО редовно провежда на територията на страните от балтийския регион военни учения. Според публикуван на сайта на Алианса план, през 2017 г. на територията на балтийските страни ще бъдат проведени най-малко 16 международни и национални учения. Цветан Петров", "date": "2017-06-05", "title": "APA: В Естония започват военни учения на НАТО"}
{"url": "http://www.focus-news.net/news/2017/06/05/2401418/sport-novak-dzhokovich-prodalzhava-v-chetvartfinalite-na-parvenstvoto-po-tenis-rolan-garos.html", "text": "Тенисистът Новак Джоковик продължава участието си в четвъртфиналите на Откритото първенство на Франция („Ролан Гарос“), след като победи победи Алберт Рамос-Винолас. Мачът помежду им завърши след два часа и половина със 7:6 (5), 6:1, 6:3.\r\nНа четвъртфиналите Джокович ще се изправи срещу Доминик Тийм.", "date": "2017-06-05", "title": "Спорт: Новак Джокович продължава в четвъртфиналите на първенството по тенис „Ролан Гарос“"}
{"url": "http://www.focus-news.net/news/2017/06/05/2401420/the-independent-naydzhal-farazh-zagatna-che-mozhe-da-se-varne-na-liderskiya-post-na-partiya-za-nezavisimostta.html", "text": "Бившият председател на Партията за независимостта на Обединеното кралство (UKIP) Найджъл Фараж подсказа, че може да се върне в предните редици на британската политика, ако излизането на Великобритания от Европейския съюз (Брекзит) не бъде „завършено“, пише The Indendent.\r\nФараж коментира, че няма съжаления, че не се явява като кандидат на парламентарните избори на 8 юни.\r\nПопитан дали може да се изкуши да не се кандидатира отново за лидерска позиция в UKIP, той отговори, че това ще зависи от факта дали обещанието на премиера Тереза Мей да постигне споразумение с Европейския съюз относно Брекзит бъде изпълнено. Цветан Петров", "date": "2017-06-05", "title": "The Independent: Найджъл Фараж загатна, че може да се върне на лидерския пост на Партия за независимостта"}
{"url": "http://www.focus-news.net/news/2017/06/05/2401415/the-times-desetki-londonchani-obediniha-usiliya-za-da-predlozhat-podslon-na-namiralite-se-v-blizost-da-londonskiya-most-sled-napadenieto.html", "text": "Десетки лондончани използваха социалните мрежи, за да предложат подслон на туристи, намирали се в близост до Лондонския мост след нападението срещу пешеходци там, пише вестник The Times.\r\nСобствениците на жилища, намиращи се в близост до мястото на атаката в британската столица, в рамките на минути използваха интернет, за да окажат помощ на тези, останали по улиците след инцидента. Цветан Петров", "date": "2017-06-05", "title": "The Times: Десетки лондончани обединиха усилия, за да предложат подслон на намиралите се в близост да Лондонския мост след нападението"}
{"url": "http://www.focus-news.net/news/2017/06/05/2401730/sliven-vazstanovyat-shtetite-ot-dazhda-v-selo-strupets.html", "text": "Община Сливен предприема спасителни и аварийно-възстановителни работи за пораженията от дъжда в село Струпец, съобщиха от Общината. На 2 юни краткотраен проливен дъжд, придружен с гръмотевици, в количества над 70 л/кв. м, паднал за по-малко от 1 час, е наводнил цялото село Струпец. От образувалия се воден стълб, с височина 50-60 см, и последващото пренасяне на инертен материали и парчета от разрушена асфалтова настилка и основа на пътя всички улици в селото стават непроходими.\r\nЗа кратко време е прекъснато електрозахранването. Екипите на електроразпределителното дружество са се отзовали незабавно. Наводнени са имотите в източния край на населеното място, където със силите на пожарната са извършени незабавно отводнителни мероприятия. Повсеместно са наводнени дворовете в селото. Унищожени и увредени са земеделски насаждения. Намиращите се  в близост до селото овощни градини са заляти и са под вода с невъзможност за оттичане.\r\nОт възникналата ситуация е нарушен нормалният ритъм на живот и работа в населеното място. Има блокирани подходи към имотите. Придвижването на хора, животни и превозни средства е  невъзможно и опасно. Засегнато е цялото население в селото, 320 жители и около 150 души, приходящи през почивните дни.\r\nПоради обстоятелството, че е възникнала необходимостта от въвеждане на режим в критична и опасна зона за определено време, за да се овладее бедствената ситуация и приложат спешни мерки по провеждане на незабавни спасителни и аварийно-възстановителни работи, ограничаване процесите на увреждане на инфраструктурата, при условията, че има опасност да се случи бедствие, свързано със увреждане здравето на хора и животни, нанасяне на значителни вреди на имущество и инфраструктура, със заповед на кмета на Сливен са възложени спасителни и аварийно-възстановителни работи. С изпълнението им  ще бъдат възстановени проходимостта на улиците и проводимост на преминаващите през селото дерета.", "date": "2017-06-05", "title": "Сливен: Възстановят щетите от дъжда в село Струпец"}
{"url": "http://www.focus-news.net/news/2017/06/05/2401414/reuters-islyamska-darzhava-poe-otgovornost-za-atakata-v-london.html", "text": "Терористичната групировка „Ислямска държава“ официално пое отговорност за нападението в британската столица Лондон от събота срещу неделя през нощта, при което загинаха седем души, а десетки други бяха ранени, съобщава агенция Reuters.\r\n„Отряд бойци на „Ислямска държава“  извърши вчерашната атака в Лондон“, гласи изявление на групировката. Цветан Петров", "date": "2017-06-05", "title": "Reuters: „Ислямска държава“ пое отговорност за атаката в Лондон"}
{"url": "http://www.focus-news.net/news/2017/06/05/2401422/reaktsii-i-komentari-v-balgariya-sled-teroristichnite-ataki-v-london-obzor.html", "text": "Поредните терористични атаки в Лондон, станали през нощта на 3 срещу 4 юни, отново предизвикаха вълна от съпричастност и остри реакции у нас. Държавният глава Румен Радев написа в социалната мрежа „Туитър“: „България стои редом с Великобритания в борбата с тероризма. Осъждаме остро поредното варварско нападение срещу мирни граждани“. Министър-председателят Бойко Борисов изпрати телеграма до британския премиер Тереза Мей във връзка с нападенията. Борисов поднасe своите дълбоки съболезнования към близките на загиналите и отправя пожелания за бързо възстановяване на ранените. „Мислите ни са с мъката, изживявана в този момент от народа на Обединеното кралство“, отбелязва премиерът Борисов. Той пожелава успех в усилията на компетентните органи в тази трудна ситуация и изразява увереност, че в сътрудничество с правителствата на съюзническите и партньорски държави ще бъдат разкрити извършителите и те ще понесат заслуженото си наказание. Председателят на Народното събрание Димитър Главчев изпрати съболезнователен адрес до председателя на Камарата на общините на парламента на Великобритания. Димитър Главчев изрази най-дълбоки съболезнования и съчувствие към семействата и близките на жертвите на терористичната атака в Лондон. \"За пореден път Великобритания е потопена в скръб. Скърбим заедно с вас за невинните жертви и се надяваме за скорошно възстановяване на ранените\", пише председателят на парламента в съболезнователното писмо. Заместник министър-председателят по правосъдната реформа и министър на външните работи Екатерина Захариева изпрати съболезнователна телеграма до външния министър на Обединеното кралство Борис Джонсън. „С дълбока скръб приех новината за поредния кървав терористичен акт в Лондон. Споделяме мъката на близките на загиналите и пожелаваме бързо възстановяване на ранените”, пише Захариева. „Приемете най-искрени съболезнования за жертвите на нападението и уверения в нашата солидарност и безрезервна подкрепа към народа на Великобритания”, се казва още в телеграмата.Бившият ръководител на Националната разузнавателна служба ген. Кирчо Киров отбеляза, че терористичният акт от Лондон се вписва напълно в профила на „Ал Кайда“, „Ислямска държава“ и на другите терористични организации. Той отбеляза, че основната цел на тероризма е постигната - цивилизованият свят да живее в тревога и очакване на следващото нападение. По думите му „Ал Кайда“ и „Ислямска държава“ ще опитат географски да пренесат своята терористична дейност в близост до Русия.  Полк. Иван Бояджиев, експерт по антитероризъм, коментира от своя страна, че, ако лидерът на Консервативната партия в Обединеното кралство Тереза Мей спечели изборите, тя ще изолира Англия отвсякъде и ще затрудни свободния поход на всякакви елементи между Англия, Америка и Европа. Той отбеляза още, че България не може да бъде „вечен остров на спокойствието“ и с Европейското председателство страната ни попада пред погледа на джихадистите. Според експерта по антитероризъм Христо Смоленов има неясноти около нападенията в Лондон, които умишлено не е се изясняват от британските власти. По думите му така обществото става участник в глобалната цел на терористите, като тероризмът вече прераства в мащабна, не само психологическа война. \"Обществото живее в постоянен страх и напрежение, свикнало със зачестелите нападения, което е и цел на атентаторите\", посочи още той.", "date": "2017-06-05", "title": "Реакции и коментари в България след терористичните атаки в Лондон (ОБЗОР)"}
{"url": "http://www.focus-news.net/news/2017/06/05/2401424/voa-vladimir-putin-otreche-nyakoga-da-e-sreshtal-donald-tramp.html", "text": "Руският президент Владимир Путин настоява, че никога не е срещал американския си колега Доналд Тръмп и изрази почуда дали американските медии „са си загубили разума“, предава радио Voice of America.\r\nПутин заяви, че стотици представители на американския бизнес пристигат в Москва всяка година и че той рядко вижда някого от тях, включително и Тръмп, който беше бизнес магнат преди да влезе в политиката.\r\nДържавният глава на Руската федерация също отрече всякакви контакти с уволнения американски съветник по национална сигурност Майкъл Флин. Цветан Петров", "date": "2017-06-05", "title": "VOA: Владимир Путин отрече някога да е срещал Доналд Тръмп"}
{"url": "http://www.focus-news.net/news/2017/06/05/2401425/the-guardian-ruskata-federatsiya-aktivno-podklazhda-razdor-v-makedoniya-ot-2008-g-nasam-sochat-razuznavatelni-dokumenti.html", "text": "Руски шпиони и дипломати са замесени от почти десетилетие в операция, насочена към разпространяване на пропаганда и провокация на раздор в Македония, пише The Guardian, позовавайки се на изтичане на класифицирани документи от разузнавателната агенция в Скопие.\r\nДокументите предполагат, че властите в Москва са се стремяли да засилят влиянието си във всички страни от бивша Югославия. Целта на Кремъл е да ги спре да се присъединят към НАТО и да ги отдалечи от западното влияние, сочат докладите.\r\nСпоред информацията сръбското разузнаване също полага усилия в подкрепа на проруски и антизападни националисти в Македония\r\nКолекцията от секретни доклади идва от македонското контраразузнаване. Цветан Петров", "date": "2017-06-05", "title": "The Guardian: Руската федерация активно подклажда раздор в Македония от 2008 г. насам, сочат разузнавателни документи"}
{"url": "http://www.focus-news.net/news/2017/06/05/2401426/kommersant-grazhdanite-na-20-selishta-v-alyaska-tryabva-da-badat-preseleni-nezabavno-tay-kato-v-blizkite-godini-tezi-naseleni-mesta-shte-badat-pod-voda.html", "text": "Преди 150 години Руската империя предаде на Америка Аляска. Днес най-северният и голям щат на Съединените американски щати неумолимо потъва. Това коментира руският вестник „Коммерсант“.\r\nЗаради изменението на климата десетки селища в Аляска през идните години ще бъдат под вода.\r\nОт 213 населени места 184 са под заплаха от глобалното затопляне, а населението на 20 от тях трябва да бъде преселено незабавно. \r\nСелището Нюток ще бъде под вода първо. 400 жители там са притиснати между Берингово море и две реки. Вечно замръзнали територии се разтапят, морското равнище се покачва, парчето земя, което е останало на Нюток, се превръща в блато. Сега в селото може да се ходи само по специални настилки.  Цветан Петров", "date": "2017-06-05", "title": "„Коммерсант“: Гражданите на 20 селища в Аляска трябва да бъдат преселени незабавно, тъй като в близките години тези населени места ще бъдат под вода"}
{"url": "http://www.focus-news.net/news/2017/06/05/2401428/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Американският посланик във Великобритания похвали „силното лидерство“ на кмета на Лондон Садик Хан, часове след като президентът на САЩ Доналд Тръмп разкритикува градоначалника заради отговора му спрямо терористичната атака с микробус срещу пешеходци в събота срещу неделя вечерта, предаде The Telegraph.\r\nВ неделя Тръмп предизвика гняв към себе си, след като възобнови враждата си с Хан чрез публикация в социална мрежа. Това стана, часове след като трима терористи извършиха нападение на Лондонския мост и в базар наблизо.\r\n„Най-малко седем загинали и 48 ранени в терористична атака и кметът на Лондон заявява, че „няма причина да се тревожите“, написа по-рано американският президент.\r\n***Десетки лондончани използваха социалните мрежи, за да предложат подслон на туристи, намирали се в близост до Лондонския мост след нападението срещу пешеходци там, пише вестник The Times.\r\nСобствениците на жилища, намиращи се в близост до мястото на атаката в британската столица, в рамките на минути използваха интернет, за да окажат помощ на тези, останали по улиците след инцидента.\r\n***Бившият председател на Партията за независимостта на Обединеното кралство (UKIP) Найджъл Фараж подсказа, че може да се върне в предните редици на британската политика, ако излизането на Великобритания от Европейския съюз (Брекзит) не бъде „завършено“, пише The Indendent.\r\nФараж коментира, че няма съжаления, че не се явява като кандидат на парламентарните избори на 8 юни.\r\nПопитан дали може да се изкуши да не се кандидатира отново за лидерска позиция в UKIP, той отговори, че това ще зависи от факта дали обещанието на премиера Тереза Мей да постигне споразумение с Европейския съюз относно Брекзит бъде изпълнено.\r\n***Руски шпиони и дипломати са замесени от почти десетилетие в операция, насочена към разпространяване на пропаганда и провокация на раздор в Македония, пише The Guardian, позовавайки се на изтичане на класифицирани документи от разузнавателната агенция в Скопие.\r\nДокументите предполагат, че властите в Москва са се стремяли да засилят влиянието си във всички страни от бивша Югославия. Целта на Кремъл е да ги спре да се присъединят към НАТО и да ги отдалечи от западното влияние, сочат докладите.\r\nСпоред информацията сръбското разузнаване също полага усилия в подкрепа на проруски и антизападни националисти в Македония\r\nКолекцията от секретни доклади идва от македонското контраразузнаване.\r\n***", "date": "2017-06-05", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/06/05/2401429/afp-ot-fark-razkritikuvaha-pravitelstvoto-na-kolumbiya-za-mnogokratno-narushavane-na-usloviyata-ot-mirnoto-sporazumenie-pomezhdu-im.html", "text": "Колумбийските бунтовници от Революционните въоръжени сили на Колумбия (ФАРК) в неделя обвиниха правителството на страната в „многократно нарушаване“ на условията от мирното споразумение помежду им, съобщава AFP. Бунтовниците също заплашиха да забавят своето демобилизиране.\r\nЛидерът на ФАРК Тимолеон Хименес (Тимошенко) заяви, че след като колумбийските власти няколкократно не са се придържали към мирното споразумение, то движението ще призове за международно наблюдение на ситуацията в страната.\r\nПо-рано той коментира, че „обмисля“ отлагане на демобилизацията на силите на ФАРК. Цветан Петров", "date": "2017-06-05", "title": "AFP: От ФАРК разкритикуваха правителството на Колумбия за „многократно нарушаване“ на условията от мирното споразумение помежду им"}
{"url": "http://www.focus-news.net/news/2017/06/05/2401431/sport-goldan-steyt-uoriars-pobediha-klivland-kavaliars-v-mach-ot-nba.html", "text": "Голдън Стейт Уориърс победиха Кливланд Кавалиърс със 132:113 в мач от плейофите Националната баскетболна асоциация (НБА) в Съединените американски щати.  Това е втора победа за Голдън Стейт Уориърс срещу тима от Кливланд, като предишната беше в първата среща помежду им от плейофите - на 2 юни.\r\nПредстоят им още две срещи помежду им - на 8 и 10 юни.", "date": "2017-06-05", "title": "Спорт: Голдън Стейт Уориърс победиха Кливланд Кавалиърс в мач от НБА"}
{"url": "http://www.focus-news.net/news/2017/06/05/2401430/rossiyskaya-gazeta-ruskiyat-prezident-shte-uchastva-v-pryaka-liniya-s-grazhdani-na-15-yuni.html", "text": "Както вече стана традиция, президентът на Руската федерация Владимир Путин ще участва в пряка телефонна линия с граждани - за 15-и път, пише „Российская газета“. Телефонните линии ще бъдат отворени от 12:00 ч. местно време (съвпада с българското) на 15 юни. \r\nДосега събитието беше провеждано през месец април. Да го преместят от пролетта в лятото от Кремъл решиха още отдавна, аргументирайки се с графика на Путин.\r\nПредаването на разговорите на държавния глава с народа ще осъществяват телевизиите „Первый канал“, „Россия 1“, „Россия 24“, както и радиостанциите „Маяк“, „Вести FM“ и „Радио России“. Въпроси към Путин могат да бъдат изпращани от 08:00 ч. на 4 юни до края на пряката линия на 15 юни. Цветан Петров", "date": "2017-06-05", "title": "„Российская газета“: Руският президент ще участва в пряка линия с граждани на 15 юни"}
{"url": "http://www.focus-news.net/news/2017/06/05/2401416/9-nelegalni-migranti-i-prevozvaliyat-gi-16-godishen-vodach-zaginaha-pri-katastrofa-na-avtomagistrala-trakiya-obzor.html", "text": "10 души загинаха при катастрофа на микробус, превозващ нелегални мигранти, рано сутринта в неделя в района на 98 км на автомагистрала „Тракия”, в посока София. Сред загиналите е и 16-годишният неправоспособен водач на превозното средство. Според първоначалните данни най-вероятната причина за тежкия инцидент е, че той е заспал на волана. 8 други чуждестранни граждани са настанени в болници в Пазарджик и Пловдив с различни наранявания. Всички, пътували в микробуса, са били мъже, без документи за самоличност. В хода на разследването е установено, че чужденците са пакистанци, афганистанци и един сириец. По случая е образувано досъдебно производство. Задържан е собственикът на превозното средство. Специализирана полицейска акция се проведе в района на адреса на 16-годишния водач в София, в квартал \"Модерно предградие\". Установено е, че младежът е криминално проявен, познат на органите на МВР за случаи на кражби и грабежи. Главният секретар на МВР Младен Маринов обясни на брифинг, че се изясняват обстоятелствата защо и как е предоставен микробусът на неправоспособния шофьор и кой е реалният му ползвател, както и къде и кога чужденците са преминали у нас. От думите му стана ясно, че катастрофата на автомагистрала „Тракия\" е разкрила неизвестен до момента на службите канал за мигранти. Маринов съобщи още, че от събота има случай с 13 укрити чужденци в ТИР, преминали държавната ни граница с Гърция. След залавянето им са предприети действия за реадмисия. Само през изминалата нощ са предотвратени два опита за незаконно преминаване на 24 нелегални мигранти на границата ни с Република Турция. Те са засечени в района на преградното съоръжение и не е допуснато влизането им в страната.", "date": "2017-06-05", "title": "9 нелегални мигранти и превозвалият ги 16-годишен водач загинаха при катастрофа на автомагистрала „Тракия\" (ОБЗОР)"}
{"url": "http://www.focus-news.net/news/2017/06/05/2401423/interfaks-cherna-gora-v-ponedelnik-ofitsialno-vliza-v-nato.html", "text": "В понеделник Черна гора официално ще стане 29-ият член на Организацията на Северноатлантическия договор (НАТО), предава агенция Интерфакс.\r\nЙенс Столтенберг, генералният секретар на НАТО, заедно със заместник държавния секретар на САЩ Томас Шанън ще вземе участие в церемонията по предаването на документа за влизане на Черна гора в Алианса.\r\nЦеремонията за ознаменуване на присъединяването на Подгорица към НАТО ще бъде проведена в централата на Алианса в Брюксел на 7 юни. На нея ще присъства и черногорският президент Филип Вуянович. Цветан Петров", "date": "2017-06-05", "title": "Интерфакс:  Черна гора в понеделник официално влиза в НАТО"}
{"url": "http://www.focus-news.net/news/2017/06/05/2401432/pregled-na-mezhdunarodnite-novini-do-6-chasa-agentsiya-fokus.html", "text": "Терористичната групировка „Ислямска държава“ официално пое отговорност за нападението в британската столица Лондон от събота срещу неделя през нощта, при което загинаха седем души, а десетки други бяха ранени.\r\n„Отряд бойци на „Ислямска държава“ извърши вчерашната атака в Лондон“, гласи изявление на групировката.\r\n***Досега 12 души са арестувани след терористичната атака в британската столица Лондон, при която загинаха седем души, а 48 бяха ранени.\r\nЗадържанията в Баркинг, източната част на Лондон, са последвали след полицейска операция в апартамент, принадлежащ на един от тримата нападатели.\r\nПо-рано микробус удари пешеходци на Лондонския мост. След това трима мъже слязоха и намушкаха граждани в базар наблизо. Накрая нападателите бяха застреляни от осем полицаи, които изстреляха общо 50 патрона. Погрешка те уцелиха и цивилен гражданин. Той е настанен в болница, като няма опасност за живота му.\r\n***Американският президент Доналд Тръмп направи коментар към Демократическата партия в страната и другите активисти, които призовават за контрол на оръжията, отбелязвайки мълчанието им след нападението в британската столица Лондон.\r\n„Забелязвате ли, че сега нямаме дебат относно оръжия? Това е, защото те (нападателите в Лондон - б.пр.) използваха ножове и камион!“, напиша Тръмп в социална мрежа.\r\nПо-рано микробус удари пешеходци на Лондонския мост. След това трима мъже слязоха и намушкаха граждани в базар наблизо. Накрая нападателите бяха застреляни от осем полицаи, които изстреляха общо 50 патрона. Погрешка те уцелиха и цивилен гражданин. Той е настанен в болница, като няма опасност за живота му.\r\n***Жертва на изгаряне, получено по време на протест срещу президента на Венецуела, Николас Мадуро, почина от раните си. Така общият брой на загиналите по време на антиправителствените протести в страната достигна 65 души, заявиха от местната прокуратура.\r\n22-годишният Орландо Фигуера почина от раните си, получени на 20 май. Демонстрациите във Венецуела биват провеждани почти всекидневно от 1 април насам.\r\nДържавният глава коментира, че починалият е бил жертва на атака от фашисти, на престъпление от омраза.\r\nДемонстрантите обвиняват Мадуро в икономическия колапс на страната.\r\n***За понеделник е насрочено първото заседание на новото македонско правителство, оглавено от премиера Зоран Заев.\r\nДневният ред на заседанието все още не е известен.\r\nВ понеделник ще бъдат избрани заместник-министрите и се предполага, че кандидатите на партията на етническите албанци в Македония - Демократичен съюз за интеграция (ДСИ) ще станат заместници в министерствата на финансите, на вътрешните работи, на транспорта и съобщенията, на образованието и на отбраната.\r\nНякои местни медии добавят, че утре новите министри в Скопие ще вземат и решение за премахване на оградата около сградата на правителството.\r\n***Руски шпиони и дипломати са замесени от почти десетилетие в операция, насочена към разпространяване на пропаганда и провокация на раздор в Македония, става ясно от изтичане на класифицирани документи от разузнавателната агенция в Скопие.\r\nДокументите предполагат, че властите в Москва са се стремяли да засилят влиянието си във всички страни от бивша Югославия. Целта на Кремъл е да ги спре да се присъединят към НАТО и да ги отдалечи от западното влияние, сочат докладите.\r\nСпоред информацията сръбското разузнаване също полага усилия в подкрепа на проруски и антизападни националисти в Македония\r\nКолекцията от секретни доклади идва от македонското контраразузнаване.\r\n***В понеделник Черна гора официално ще стане 29-ият член на Организацията на Северноатлантическия договор (НАТО).\r\nЙенс Столтенберг, генералният секретар на НАТО, заедно със заместник държавния секретар на САЩ Томас Шанън ще вземе участие в церемонията по предаването на документа за влизане на Черна гора в Алианса.\r\nЦеремонията за ознаменуване на присъединяването на Подгорица към НАТО ще бъде проведена в централата на Алианса в Брюксел на 7 юни. На нея ще присъства и черногорският президент Филип Вуянович.\r\n***Колумбийските бунтовници от Революционните въоръжени сили на Колумбия (ФАРК) в неделя обвиниха правителството на страната в „многократно нарушаване“ на условията от мирното споразумение помежду им. Бунтовниците също заплашиха да забавят своето демобилизиране.\r\nЛидерът на ФАРК Тимолеон Хименес (Тимошенко) заяви, че след като колумбийските власти няколкократно не са се придържали към мирното споразумение, то движението ще призове за международно наблюдение на ситуацията в страната.\r\nПо-рано той коментира, че „обмисля“ отлагане на демобилизацията на силите на ФАРК.\r\n***Учения на НАТО Saber Strike, в които, освен естонски военнослужещи, участие ще вземат и военни дислоцирани в страната от международния батальон на Алианса, в понеделник започват на централния полигон на силите за отбрана на Естония.\r\nУченията на територията на Естония представляват част от маневрите Saber Strike, които в събота започнаха в Латвия. В тренировките ще участват естонски сили за отбрана, военнослужещи от Великобритания и Франция, както и инженерно-сапьорско подразделение от Финландия - общо почти 1,5 хил. души.\r\nОсвен това по време на учението ще бъдат задействани и хеликоптери от армията на Съединените американски щати - AH-64 (Apache) и UH-64 (Black Hawk).\r\nНАТО редовно провежда на територията на страните от балтийския регион военни учения. Според публикуван на сайта на Алианса план, през 2017 г. на територията на балтийските страни ще бъдат проведени най-малко 16 международни и национални учения.\r\n***", "date": "2017-06-05", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2017/06/05/2401445/chetvartiyat-chlen-na-vss-ot-kvotata-na-prokurorite-shte-bade-opredelen-dnes.html", "text": "Четвъртият член на ВСС от квотата на прокурорите ще бъде определен днес. Общото събрание на прокурорите продължава от 10.00 часа в сградата на Висшия съдебен съвет, когато ще бъде определен чрез жребий в присъствието на заинтересованите кандидати четвъртият член на ВСС от квотата на прокурорите. Тегленето на жребия ще се излъчва онлайн, в сайта на ВСС. Това съобщиха от пресцентъра на Висшия съдебен съвет.\r\nИзбирателната комисия обяви за избрани за членове на ВСС от квотата на прокурорите Пламен Василев Найденов – административен ръководител – окръжен прокурор на Окръжна прокуратура - Перник, Георги Стойков Кузманов – прокурор в Апелативна прокуратура – Бургас, Даниела Илиева Машева – прокурор във Върховна касационна прокуратура.\r\nПредседателят на Избирателната комисия Стефани Черешарова обяви, че са гласували 1160 от имащите право на глас 1503-ма прокурори.\r\nС хартиена бюлетина са гласували 73-ма души, а чрез системата за електронно дистанционно гласуване 1087.\r\nОбщият брой на бюлетините е 1160, от които недействителни са 6.\r\nОт действителните бюлетини подадени в избирателните секции гласовете са разпределени, както следва:\r\n1.За Галина Стоянова - 231 гласа;\r\n2.За Георги Кузманов - 481 гласа;\r\n3.За Гергана Мутафова – 402 гласа;\r\n4.За Даниела Машева - 445 гласа;\r\n5.За Евгени Иванов - 309 гласа;\r\n6.За Ивайло Медаров – 196 гласа;\r\n7.За Магдален Маринов - 133 гласа;\r\n8.За Мери Найденова - 103 гласа;\r\n9.За Огнян Дамянов - 440 гласа;\r\n10.За Пламен Найденов – 485 гласа;\r\n11.За Пламен Марков - 127 гласа;\r\n12.За Ясенка Шигарминова – 440 гласа.\r\nПри посочените резултати няма кандидат събрал повече от половината действителни гласове, поради което за избрани се считат събралите най-много гласове Пламен Найденов, Георги Кузманов и Даниела Машева. При равен брой гласове избраният кандидат се определя от избирателната комисия чрез жребий, проведен в присъствието на заинтересованите кандидати. Решението на Избирателната комисия подлежи на обжалване в седемдневен срок от обявяването му чрез Прокурорската колегия на ВСС пред състав, състоящ се от трима съдии от ВКС и двама съдии от ВАС.", "date": "2017-06-05", "title": "Четвъртият член на ВСС от квотата на прокурорите ще бъде определен днес"}
{"url": "http://www.focus-news.net/news/2017/06/05/2401433/vedomosti-mesets-may-tazi-godina-v-moskva-e-bil-nay-studeniyat-ot-nachaloto-na-veka.html", "text": "Месец май 2017 г. в руската столица Москва е станал най-студеният от началото на XXІ в., „Ведомости“.\r\nТемпературата на въздуха е била около 10,9 градуса по Целзий, което е с 2,2 градуса под нормата. Дъждовете през май са били 84 мм или 164% от месечната норма.\r\nОт хидрометеорологичната служба коментират, че като цяло пролетта в Москва е била близка до нормата, но пък особено топлия месец март я надхвърля. Цветан Петров", "date": "2017-06-05", "title": "„Ведомости“: Месец май тази година в Москва е бил най-студеният от началото на века"}
{"url": "http://www.focus-news.net/news/2017/06/05/2401434/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Преди 150 години Руската империя предаде на Америка Аляска. Днес най-северният и голям щат на Съединените американски щати неумолимо потъва. Това коментира руският вестник „Коммерсант“.\r\nЗаради изменението на климата десетки селища в Аляска през идните години ще бъдат под вода.\r\nОт 213 населени места 184 са под заплаха от глобалното затопляне, а населението на 20 от тях трябва да бъде преселено незабавно. \r\nСелището Нюток ще бъде под вода първо. 400 жители там са притиснати между Берингово море и две реки. Вечно замръзнали територии се разтапят, морското равнище се покачва, парчето земя, което е останало на Нюток, се превръща в блато. Сега в селото може да се ходи само по специални настилки.\r\n***Както вече стана традиция, президентът на Руската федерация Владимир Путин ще участва в пряка телефонна линия с граждани - за 15-и път, пише „Российская газета“. Телефонните линии ще бъдат отворени от 12:00 ч. местно време (съвпада с българското) на 15 юни. \r\nДосега събитието беше провеждано през месец април. Да го преместят от пролетта в лятото от Кремъл решиха още отдавна, аргументирайки се с графика на Путин.\r\nПредаването на разговорите на държавния глава с народа ще осъществяват телевизиите „Первый канал“, „Россия 1“, „Россия 24“, както и радиостанциите „Маяк“, „Вести FM“ и „Радио России“. Въпроси към Путин могат да бъдат изпращани от 08:00 ч. на 4 юни до края на пряката линия на 15 юни.\r\n***Месец май 2017 г. в руската столица Москва е станал най-студеният от началото на XXІ в., „Ведомости“.\r\nТемпературата на въздуха е била около 10,9 градуса по Целзий, което е с 2,2 градуса под нормата. Дъждовете през май са били 84 мм или 164% от месечната норма.\r\nОт хидрометеорологичната служба коментират, че като цяло пролетта в Москва е била близка до нормата, но пък особено топлия месец март я надхвърля.\r\n***", "date": "2017-06-05", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/06/05/2401427/the-telegraph-amerikanskiyat-poslanik-vav-velikobritaniya-pohvali-rakovodstvoto-na-kmeta-na-london-sled-kato-donald-tramp-razkritikuva-otgovora-na-gradonachalnika-spryamo-napadenieto-ot-sabota-sreshtu-nedelya-vecherta.html", "text": "Американският посланик във Великобритания похвали „силното лидерство“ на кмета на Лондон Садик Хан, часове след като президентът на САЩ Доналд Тръмп разкритикува градоначалника заради отговора му спрямо терористичната атака с микробус срещу пешеходци в събота срещу неделя вечерта, предаде The Telegraph.\r\nВ неделя Тръмп предизвика гняв към себе си, след като възобнови враждата си с Хан чрез публикация в социална мрежа. Това стана, часове след като трима терористи извършиха нападение на Лондонския мост и базар наблизо.\r\n„Най-малко седем загинали и 48 ранени в терористична атака и кметът на Лондон заявява, че „няма причина да се тревожите“, написа по-рано американският президент. Цветан Петров", "date": "2017-06-05", "title": "The Telegraph: Американският посланик във Великобритания похвали ръководството на кмета на Лондон, след като Доналд Тръмп разкритикува отговора на градоначалника спрямо нападението от събота срещу неделя вечерта"}
{"url": "http://www.focus-news.net/news/2017/06/05/2401438/predstoyashti-sabitiya-v-stranata-za-5-yuni-agentsiya-fokus.html", "text": "***\r\nОт 10.00 часа в София Ивент Център, „Парадайз център“, вицепрезидентът Илияна Йотова ще участва в дискусия на тема „Европа отново на път“.\r\n***\r\nОт 09.00 часа в Министерство на околната среда и водите, министър Нено Димов ще открие изложбата „Защити ме – за да има“. \r\n***\r\nМинистърът на отбраната Красимир Каракачанов е патрон на проявите на 5 юни за отбелязване на Деня на Македония - Свети Дух. В 11.00 часа ще се проведе поклонение пред паметника на революционерите от Македония и Тракия. От 12.30 часа ще се проведе заупокойна молитва в църквата „Света София“ за загиналите герои за освобождение и обединение на българските земи. В 13.30 часа ще се проведе научна конференция в Централния военен клуб „Памет за председателите на Македонския научен институт“. От 18.00 часа ще се проведе представяне на книгата „Полковник Борис Дрангов. Живот и дела“ на проф. д.и.н. Тодор Петров в Централния военен клуб.\r\n***\r\nОт 09.00 часа в зала „Опал“ в хотел „Рамада“ заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие информационен ден по процедурата „Подкрепа за деинституционализация на грижите за деца” по Приоритетна ос 5 „Регионална социална инфраструктура“ на Оперативна програма „Региони в растеж“ 2014-2020.\r\n***\r\nОт 09.30 часа в Специализирания наказателен съд ще се гледа делото срещу Владимир Т., Пламен Н., Радостин Г. и др. за образуване и ръководене на организирана престъпна група. \r\n***\r\nОт 12.00 до 14.00 часа в районния съвет на БСП – Средец, народният представител от „БСП за България“ Нона Йотова ще проведе приемна за граждани.\r\n***\r\nОт 10.00 часа в Специализирания наказателен съд ще е гледа делото срещу Христо Х., Красимир Х., Анатолий П. и др. за образуване и ръководене на организирана престъпна група. \r\n***\r\nОт 10.00 часа в СГС ще се гледа делото срещу бившия ректор на Медицинския университет Ваньо Митев и Алексей Алексеев, обвинени за сключване на неизгодна сделка. \r\n***\r\nОт 10.30 часа в Специализирания наказателен съд ще се гледа делото срещу Румен Х. Таня Х., Наталия А. и др. за образуване и ръководене на организирана престъпна група.\r\n***\r\nОт 11.00 часа в централата на КНСБ, Конфедерацията ще очертае препоръките си към управленската програма на правителството.\r\n***\r\nВ 11.00 часа в Аулата на СУ „Климент Охридски“ на тържествена церемония абсолвентите от випуск 2 0 1 6 г. на Факултета по журналистика и масова комуникация ще получат дипломите си за висше образование. \r\n***\r\nОт 11.00 часа в новата Камерна зала на Софийската опера и балет ще се състои пресконференция по повод предстоящите два летни фестивала на Софийската опера и балет:  Опера на върховете – Белоградчишки скали (21.07-6.08.2017) и Първи летен фестивал крепост на вековете „Баба Вида“ (4.08-13.08.2017).\r\n***\r\nОт 11.00 часа в Националния пресклуб на БТА, Институтът за икономически изследвания при БАН ще представи специалната тема в Годишния доклад за икономическото развитие и политики в България, посветена на равносметката от първите 10 години членство на България в Европейския съюз.\r\n***\r\nОт 11.00 часа в Специализирания наказателен съд ще се гледа делото срещу Иван Д., Катерина Д., Анджело В., Атанас Д. и др. за образуване и ръководене на организирана престъпна  група. \r\n***\r\nОт 13.30 часа в Специализирания наказателен съд ще се гледа делото срещу Иван З. за тероризъм. \r\n***\r\nОт 14.00 часа в Специализирания наказателен съд ще се гледа делото срещу Цветелин Ц., Тихомир В., Пламен Т., Емил И. и др. за образуване и ръководене на организирана престъпна група. \r\n***\r\nОт 19.30 часа в Младежки театър „Николай Бинев“ ще се състои концерт на корейската група за традиционна и съвременна перкусионна музика Норъм Мачи. Входът е свободен.\r\n***\r\nОт 19.30 часа в центъра за култура и дебат „Червената къща” с пърформанса Gender(Fluid) ще бъде дадено началото на София Прайд Арт седмица 2017.\r\n***\r\nОт 10.00 часа, в Аулата на УК - 1 ще се проведе тържествена церемония по случай връчването на дипломите на випуск 2016 от Факултета по педагогика.\r\n***\r\nОт 17.00 часа във фоайето на Регионален исторически музей – Благоевград ще бъде открита изложбата „Генерал Жостов – един достоен български офицер“.\r\n***\r\nОт 10.00 до 12.00 часа в сградата на общинска администрация Брезово народните представители от „БСП за  България” Георги Търновалийски и Манол Генов ще се срещнат с жители на общината. В 13.00 часа започва приемната им за жителите на с. Чоба, а в 15.00 часа, в сградата на кметството народните представители ще изслушат и жителите на  с. Тюркмен.\r\n***\r\nОт 10.00 до 12.00 часа в клуба на ПП ГЕРБ  на ул. „Г. Бенковски” №1, народният представител Емилия Милкова ще има приемен ден за граждани.\r\n***\r\nОт 10.00 часа в Зала 302 на Общината ще се проведе Работна среща с ръководството и учители от ОУ „Бачо Киро” и техни гости по „Еразъм +” от Италия, Полша и Румъния. \r\n***\r\nОт 17.00 часа на  Паметник „Майка България” и Арката  на генералите, Дом на офицера ще се проведе Програма по случай 6 май – Ден на храбростта и празник на Българската армия. \r\n***\r\nОт 17.30 часа в Читалище „Надежда“ ще се проведе Среща с писателя Христо Христов по повод дебютната му книга му „Съчки от огъня“ /2016/– сборник с разкази. \r\n***\r\nОт 16.00 до 17.30 часа в офиса на ПП ГЕРБ – Враца на бул. „Демокрация\" №2, народният представител инж. Петя Аврамова организира приемен ден за граждани.\r\n***\r\nОт 12.00 часа в парк „Христо Ботев“ ще се проведе лятно четене – „Природата и книгите правят чудеса“  с ученици от шестите класове на ОУ „Иван Вазов“. \r\n***\r\nОт 17.30 часа в ХГ „Недялко Каранешев“ ще бъде представена сборна изложба „Светове“ на пловдивски художници. \r\n*** \r\nОт 10.00 часа на откритата сцена в центъра на селото ще се проведе „Люлки полюлейки“ – пресъздаване на пролетни народни обичаи .\r\n***\r\nОт 11.30 часа на Открита сцена в с. Горски горен Тръмбеш ще се състои Празничен водосвет и курбан за здраве и плодородие посветен на общоселския празник „Свети дух“.\r\n***\r\nВ 08.45 часа омбудсманът Мая Манолова ще бъде отново при протестиращите миньори от мангановата мина „Оброчище“.\r\n***\r\nОт 10.30 до 11.30 часа в Художествена галерия  ще се проведе лятна работилница за въображение. \r\n***\r\nОт 09.00 часа Негово високопреосвещенство Врачанският митрополит Григорий ще оглави Архиерейска света Литургия за храмовия празник на църквата „Св. Дух\" в село Оселна.\r\n***\r\nОт 10.00 часа на градския площад в Петрич започва традиционната проява „Парад на професиите” организирана от ПГИТ „Проф.д-р Асен Златаров” и Община Петрич.\r\n***\r\nОт 09.00 часа в Окръжен съд – Пловдив ще се гледа делото срещу подсъдимия Емил Д., обвинен в опит за умишлено, като деянието е останало недовършено по независещи от дееца причини.\r\n***\r\nОт 09.00 часа на стадион „Копривщица“ в спортен комплекс „Пловдив“ ще се проведе Областно състезание по пожароприложен спорт.\r\n*** \r\nОт 11.00 часа в Комплекса за социални услуги „Св. Георги” в Пловдив, Георги Титюков, заместник-кмет „Спорт, младежки дейности и социална политика” в Община Пловдив ще връчи първите свидетелства за професионална квалификация на успешно завършилите жени в социалното предприятие.\r\n***\r\nОт 11.00 часа в Цар-Симеоновата градина РИОСВ – Пловдив организира „Еколабиринт“ по повод на Световния ден на околната среда – 5 юни.\r\n***\r\nОт 13.30 часа в Районен съд  - Пловдив ще се гледа делото срещу три жени, представяли се за „ходжи” и извършвали дейност по „гадателство” и „разваляне на магии”.\r\n***\r\nОт 14.00 часа в Районен съд – Пловдив ще се гледа делото срещу двама счетоводители, присвоила чужди пари в общ размер 57 600 лв.\r\n*** \r\nОт 16.00 часа в партийния офис на ГЕРБ на ул. „Стефан Стамболов\" № 21 с граждани ще се среща Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание. Отново от 16.00 часа, но в офиса на ПП ГЕРБ на бул. „Марица” 91 приемна ще има Спас Гърневски - член на Комисията за борба с корупцията, конфликт на интереси и парламентарна етика и Комисия по културата и медиите. \r\n***\r\nОт 16.30 часа в офиса на ПП ГЕРБ на улица „Прага” 2 с граждани ще се среща Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси. \r\n***\r\nОт  09.00 часа на базата на Аварийно-спасителния отряд в Разград ще се проведе Областното състезание \"Защита при бедствия, пожари и извънредни ситуации\".\r\n***\r\nОт 10.00 часа в зала 2 на Община Стара Загора, организаторите на VI Международен фестивал „Джаз форум Стара Загора“ ще дадат пресконференция.\r\n***\r\nОт 15.00 часа в Регионалния пресклуб на БТА пресконференция ще дадат представители на Инициативен комитет на собствениците на земи в квартал „Бедечка\".\r\n***\r\nОт 10.00 часа в конферентната зала на хотел „Замъка” ще бъде дадена пресконференция с международното жури по цигулка с председател проф. Минчо Минчев.\r\n***\r\nНа християнския празник Свети Дух е деня на град Ямбол. От 09.00 часа в църквата „Света Троица“ ще се състои празнична литургия. От 10.00 часа пред сградата на Общината ще се състои тържествен ритуал за издигане на знамената на Република България, на община  Ямбол и на Европейския съюз, празнично слово ще произнесе  кметът на Ямбол Георги Славов. 10.30 аса в Ритуална зала, ул. „Славянска“ ще се проведе тържествена сесия на Общинския съвет.  От 12.00 часа на читалище „Пробуда-1909“ ще се проведе народен събор „Св, Троица“ и празничен концерт. От 14.00 часа пред Младежки дом „Г. Братанов“ ще бъдат наградени участниците в конкурса за рисунка „Празник в моя град”. От 19.00 часа пред читалище „Съгласие“ ще се състои фолклорно шоу „Който може, го може“.", "date": "2017-06-05", "title": "Предстоящи събития в страната за 5 юни (Агенция „Фокус“)"}
{"url": "http://www.focus-news.net/news/2017/06/05/2401437/predstoyashti-mezhdunarodni-sabitiya-za-5-yuni-agentsiya-fokus.html", "text": "Британските власти разследват новата атака, оставила седем души загинали в сърцето на Лондон. Предизборната кампания на партиите преди парламентарните избори ще бъде подновена. \r\n*** Турският външен министър Мевлют Чавушоглу ще посрещне своя германски колега Зигмар Габриел, за да обсъдят спора между страните си за военна база \"Инджирлик\".\r\n*** Министър-председателят на Малта Джоузеф Мускат ще положи клетва на поста за втори път, след като спечели парламентарните избори в страната. \r\n*** Външните министри на Алжир, Египет и Тунис ще проведат среща, за да обсъдят конфликта в съседна Либия. \r\n***", "date": "2017-06-05", "title": "Предстоящи международни събития за 5 юни (Агенция „Фокус“)"}
{"url": "http://www.focus-news.net/news/2017/06/05/2401436/aktualna-patna-patna-obstanovka.html", "text": "Днес ще е предимно слънчево. Около и след обяд, главно в Западна и Централна България отново ще се развива купеста и купесто-дъждовна облачност. Това съобщиха от пресцентъра на Агенция „Пътна инфраструктура”. На много места там ще се има краткотрайни валежи от дъжд с гръмотевици и временно усилване на вятъра. Ще духа слаб до умерен предимно източен вятър. Максималните температури ще са между 25° и 30°, за София около 26°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nЗа периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n-\tпът I-1 с. Ребърково-Ботевград, като движението се пренасочва по път II-16 Ребърково – Своге – София;\r\n-\tпът I-1 Благоевград-ГКПП „Кулата“;\r\n-\tпът I-5 Русе-Велико Търново;\r\n-\tпът I-9 Варна – Бургас;\r\n-\tпът II-99 Бургас-Царево.\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково – Своге – София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“ – София;\r\n-\tпът I-9 Варна – Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.06.2017 г.;\r\nАМ „Хемус“: \r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД да приключи най-късно до 31.08.2017 г.;\r\nОграничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; Ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 16.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Дупница/, поради ремонт на облицовъчни пана. Участъка е сигнализиран с необходимите пътни знаци. Срок до 30.06.2017 г.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика, временно се спира трафика за всички пътни превозни средства преминаващи в двете посоки на движение по Дунав мост Видин-Калафат в периода от 10:00 ч. до 11:30 ч. на 05.06.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; Враца-Мездра на км 151+500 и км 175+600 – ремонт на ограничителни системи. Стесняване на една от лентите за движение. Срок 05.06.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София  от км 196+700 /с. Врачеш/ до км 229+700 /с.Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Габрово: Севлиево-В.Търново от км 99+300 до км 99+400 –  ремонтни дейности по асфалтовата настилкa. Срок до 09.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – ще се изгражда крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; Ново село-В.Търново в участъка от км 65+200 до  км 115+300 – движението се извършва последователно в една лента в двете посоки и се регулира от служители на МВР и сигналисти, поради частични ремонтни дейности на асфалтовата настилка и банкетите. Срок до 10.06.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 85+000 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Стара Загора: движение в една лента по път Ягода-Стара Загора и обратно от км 246+500 до км 266+500, поради ремонтни дейности. Срок до 05.06.2017 г.; от км 246+300 до км 266+600 – движение в една лента, поради полагане на хоризонтална маркировка. Срок до 06.06.2017 г.; област Кърджали: ВОБД по път 5/Е85 сп.Джебел-п.в.Кирково-граница Гърция в участъка от км 387+780 до км 388+542, между надлез Кирково-граница Гърция, поради извършване на СМР. Движението се извършва в дясната лента за движение посока граница Гърция. Срок до 18.09.2017г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Стара Загора: от км 292+000 до км 307+000 и от км 330+000 до км 337+000 – движение в една лента, поради полагане на хоризонтална маркировка. Срок до 06.06.2017 г.; от км 276 до км 307 – движение в една лента, поради полагане на хоризонтална маркировка. Срок до 06.06.2017 г.; област Бургас: от км 445+000 до км 450+000 – частични ремонтни дейности.Срок до 09.06.2017г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: ВОД на Аспарухов мост - движението преминава изцяло двупосочно по ремонтираното източно платно. За регулиране на движението от бул. „Христо Ботев“ и ул. „Девня“ е предвиден светофар. За обслужване на пристанище Варна „Изток“ е предвидена лента за ляво завиване и се регулира от сектор „Пътна полиция“ при ОД на МВР Варна. Движението по посока на движение вход град Варна от АМ „Черно море“ се осъществява в най-крайната лява лента на Аспарухов мост, а тези които идват от квартал Аспарухово и Галата в дясната лента на моста. \r\nПри необходимост е предвидена дясната лента на Аспарухов мост посока град Варна да се обособи само за автобуси на градски транспорт и МПС със специален режим на движение. \r\nЗа периода на ремонтните дейности е ограничено тежкотоварното движение над 10 т преминаващо през Аспарухов мост в светлата част на денонощието сутрин от 6.30 ч. до 10.00 ч. и след обяд от 16.30 ч. до 20.00 ч.\r\nШофьорите, преминаващи транзитно през Варна, може да използват алтернативен маршрут: от ул. „Девня“ във Варна - с. Езерово - Страшимирово - Девня - Разделна - Белослав - АМ „Черно море“. Движение с повишено внимание по Аспарухов мост - ограничение на скоростта на 40 км/час. Краен срок за завършване на ремонтните работи до 15.06.2017 г.;\r\nКранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000– ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: Сл. бряг–Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.; от км 168+100 до км 224+500 в участъка Обзор-Сарафово – ръчно и машинно косене на тревни площи. Движение с повишено внимание. Срок 09.06.2017 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-Разлог-Гоце Делчев-граница Гърция от км 50+000 до км 67+700 – поради извършване на частични ремонтни работи по асфалтовата настилка движението ще се извършва  в дясната или лявата лента за движение, съгласно поставените  пътни знаци и указанията на регулировчиците. Срок до 07.06.2017 г.; път II-84 Звъничево-Ветрен дол-Велинград-Юндола-Якоруда-о.п.Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път II-84 Белово-Пазарджик от км 80+000 до км 84+000 – движението ще се извършва в лявата или дясната лента за движение, съгласно поставените знаци, поради почистване на отводнителни окопи, банкети от ляво и дясно на пътя. ВОД е в часовете от 9:00 до 17:00 часа до 06.06.2017 г.;.път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път IIІ-1082 участъка от с.Вълконо до с.Драката от км 10+000 до км 15+000 – движението ще се извършва  в дясната или лявата лента за движение, съгласно поставените пътни знаци и указанията на регулировчиците, поради извършване на частични ремонтни дейности на асфалтовата настилка в часовете от 8.00 часа до 18.00 часа до 06.06.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 от км 38+000 до км 77+000 Желязковo-Константиново се извършва косене на тревни площи.Срок 15.06.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок:30.06.2017 г. път II-99 Бургас-Царево – ремонт на надлез при км 3+453 /Ченгене скеле/. При работа в средния отвор се затваря директното трасе, като движението на МПС по направленията Бургас-Созопол и Созопол-Бургас се извършва по съществуващите успоредни връзки на съоръжението /за Рибарско селище и за вилната зона/. За целта се изграждат допълнителни временни връзки. Срок до 06.06.2017 г.; път III-539 Айтос-Средец от км 24+000 до км 34+000 – движение с повишено внимание, поради ремонтни дейности на асфалтовата настилка.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500  затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности:\r\nПът ІІІ-303 Михалци-Мусина в участъка от км 39+000 до км 51+400 – МПС се пропускат последователно в двете посоки. Движението се регулира от регулировчици, поради дейности по ремонт на асфалтовата настилка и профилиране на банкети. Срок до 07.06.2017 г. \r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n-\tза движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n-\tза движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Лехчево-Хайредин от км 61+000 до км 66+000 – частични ремонтни дейности на асфалтовата настилка. Двупосочно движение в една лента. Срок до 09.06.2017 г.; път III-133 Бързина-Септемврийци от км 20+000 до км 36+300 – частични ремонти на асфалтовата настилка. Срок до 09.06.2017 г; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-552 Димовци-Торбалъжите от км 5+000 до км 28+746 – движение с повишено внимание, поради изсичане на храсти и косене на тревни площи. Срок до 09.06.2017г.; път III-4404 Дебел дял-Музга oт км 15+000 до км 18+000 – движение в една лента, поради ремонтни дейности по асфалтовата настилка. Срок до 09.06.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.; път III-5502 Велико Търново-Дряново от км 6+600 до км 16+440 – движение в една лента, поради извършване на ремонтни дейности на асфалтовата настилка. Срок до 09.06.2017 г.; път III-5002 Донино-Велковци от км 0+000 до км 6+000 – движение с повишено внимание, поради изсичане на храсти. Срок до 09.06.2017 г. \r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 – пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-6001 Гърляно-Бобешино от км 0+000 до км 13+000 в участъка движение с повишено внимание, поради извършване на ремонтни дейности: профилиране на банкети, оформяне на земни окопи и др. Стесняване на една от лентите за движение. Сигнализирано с пътни знаци. Срок до 17:30 часа на 10.06.2017 г.; път III-6372 от км 24+650 до км 33+170 в участъка Косово- Трекляно движение с повишено  внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 05.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: \r\nПът ІІІ-401 Ловеч-Петко Славейков от км 28+000 до км 46+170 – движение в една лента, поради частични дейности работи по пътната настилка. Срок до 09.06.2017 г.; път ІІІ-402 Български Извор-Борима от км 0+000 до км 15+000 – частични ремонтни дейности по пътната настилка. Срок до 05.06.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 15.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 30.07.2017 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности:\r\nПът III-375 Пещера-Ново Село от 0+000 до 15+200 – частичен ремонт на асфалтовата настилка. Срок до 05.06.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІ–63 разклон Бабица-Парамун от км 19+000 до км 31+000 – ремонтни дейности на асфалтовата настилка. Срок до 06.06.2017 г.; път ІІІ-6301 Велиново-Глоговица от км 6+000 до км 7+000 – частични ремонтни дейности на асфалтовата настилка. Движението се осъществява в свободната лента. Срок: 09.06.2017 г. \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-304 между път I-3 и разклон Санадиново от  км 0+000 до км 14+000 – частични ремонти по асфалтовата настилка. Срок до 05.06.2017 г.; път III-305 Бъркач-Градина от  км 12+000 до км 22+720 – движение в една лента, поради ремонтни дейности на асфалтовата настилка. Срок до 06.06.2017 г.; път III-1306 Между път II-13 и с.Сухаче от км 0+000 до км 30+000000 – частични ремонти на асфалтовата настилка. Срок до 05.06.2017 г.; \r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 16.06.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-2307 Руйно-Правда-Главиница от км 0+000 до км 12+500 – частичен ремонт на асфалтова настилка. Срок до 11.06.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: \r\nПът II-53 Стара река-Сливен от км 72+000 до км 118+000 – ремонт на ОС /мантинела/. Движение с повишено внимание. Срок на изпълнение до 05.06.17 г.; път III-554 от км 4+100 до км 4+300 Нова Загора-Дядово – ремонт на дилатационна фуга. Срок до 05.06.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 Тешел-Девин от км 78+100 до км 78+300, поради пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nОт 5-ти до 17-ти юни, движението при 25-ти километър на път II-18 Софийски околовръстен път ще се извършва двупосочно в едното платно, поради ремонт на пътен възел Околовръстен път – Челопешко шосе. Поетапно ще бъде затворено първо платното в посока АМ „Тракия“, а на следващ етап и платното в посока Нови Искър.;\r\nНеобходимо е шофьорите да спазват стриктно поставената пътна сигнализация, ограничението на скоростта от 40 км/ч. и указанията на контролните органи.;\r\nпът II-82 София-Самоков от км 62+500 до км 80+000 – частични ремонтни дейности на асфалтовата настилка. Ремонтните дейности ще се извършват в часовия интервал от 10:00 часа до 18:00 часа. Срок до 08.06.2017 г;\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-66 Богомилово-Ракитница от км 72+700 до км 76+000 – ремонтни дейности. Движението на МПС се осъществява при стесняване на едната лента за движение. Срок до 11.06.2017 г.; път II-66 Стара Загора-Чирпан от км 85+175 до км 100+000 – частични ремонтни дейности. Движението на МПС се осъществява при стесняване на едната лента за движение. Срок до 05.06.2017 г.; път III-554 Бели бряг-Раднево от км 20+100 до км 30+000 – движение в една лента на участъци, поради извършване на частични ремонтни дейности. Срок до 05.06.2017 г.; път ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017г ; път III-5031 км 0+000 до км 13+000 – движение в една лента, поради извършване на частичен ремонт на асфалтова настилка. Срок до 09.06.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: \r\nПът II-48 Омуртаг-Котел от км 0+000 до км 17+800 – полагане на хоризонтална маркировка. Движение с повишено внимание. Срок до 07.06.2017 г.;\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nпът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-05", "title": "Актуална пътна пътна обстановка"}
{"url": "http://www.focus-news.net/news/2017/06/05/2401440/vitseprezidentat-iliyana-yotova-shte-uchastva-v-diskusiya-na-tema-evropa-otnovo-na-pat.html", "text": "Oт 10.00 часа вицепрезидентът Илияна Йотова ще участва в дискусия на тема „Европа отново на път“ . Форумът ще се проведе в София Ивент Център, „Парадайз център“. Това съобщиха от прессекретариата на държавния глава. В рамките на дискусията ще бъдат обсъдени предизвикателствата пред България и ЕС 10 години след приемането на страната ни в съюза, 5-те сценария за бъдещето на ЕС, приоритетите и целите на България преди и по време на председателството на Съвета на ЕС.", "date": "2017-06-05", "title": "Вицепрезидентът Илияна Йотова ще участва в дискусия на тема „Европа отново на път“"}
{"url": "http://www.focus-news.net/news/2017/06/05/2401439/nimh-dnes-shte-bade-predimno-slanchevo-okolo-i-sled-obyad-glavno-nad-zapadna-balgariya-na-mesta-shte-prevali-i-pregarmi.html", "text": "Днес времето над страната ще бъде предимно слънчево. Това съобщи за Агенция \"Фокус\" Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН). Около и след обяд, главно над Западна България, отново ще се развие купеста и купесто-дъждовна облачност и на места, ще превали и прегърми. Ще духа слаб до умерен предимно източен вятър. Максималните температури ще са между 25° и 30°, за София - около 26°.\r\nНад Черноморието ще бъде предимно слънчево. Ще духа слаб до умерен вятър от изток-североизток. Максималните температури ще са 20-23°. Температурата на морската вода е 19-22°. Вълнението на морето ще бъде 2-3 бала.\r\nВ планините от Западна и Централна България ще се развива купесто-дъждовна облачност и ще има краткотрайни валежи с гръмотевици. Вятърът ще е слаб-до умерен, предимно от югоизток. Максималната температура на височина 1200 метра ще е около 19°, на 2000 метра – около 14°.", "date": "2017-06-05", "title": "НИМХ: Днес ще бъде предимно слънчево, около и след обяд, главно над Западна България, на места, ще превали и прегърми"}
{"url": "http://www.focus-news.net/news/2017/06/05/2401442/ministarat-na-otbranata-krasimir-karakachanov-e-patron-na-proyavite-za-otbelyazvane-na-denya-na-makedoniya.html", "text": "Министърът на отбраната Красимир Каракачанов е патрон на проявите за отбелязване на Деня на Македония - Свети Дух. Това съобщиха от пресцентъра на Министерство на отбраната. От 13.30 часа министър Красимир Каракачанов ще присъства на откриването на научната конференция „Памет за председателите на Македонския научен институт“, която ще се проведе в Централния военен клуб. Тя е организирана от Института за исторически изследвания към Българската академия на науките и Македонския научен институт. \r\nСвети Дух – Денят на Македония ще бъде отбелязан в столицата със следните прояви:\r\nВ 11.00 часа ще се проведе поклонение пред паметника на революционерите от Македония и Тракия;\r\nОт 12.30 часа ще се проведе заупокойна молитва в църквата „Света София“ за загиналите герои за освобождение и обединение на българските земи;\r\nВ 13.30 часа ще се проведе научна конференция в Централния военен клуб „Памет за председателите на Македонския научен институт“;\r\nОт 18.00 часа ще се проведе представяне на книгата „Полковник Борис Дрангов. Живот и дела“ на проф. д.и.н. Тодор Петров в Централния военен клуб.", "date": "2017-06-05", "title": "Министърът на отбраната Красимир Каракачанов е патрон на проявите за отбелязване на Деня на Македония"}
{"url": "http://www.focus-news.net/news/2017/06/05/2401444/aktsenti-v-sutreshniya-blok-dobro-utro-balgariya.html", "text": "Достигнаха ли прага на търпимост европейските лидери след терористичните нападения в Лондон и предстоят ли нови планове в борбата срещу тероризма? Тези и още въпроси коментираме с бившия директор на Националната разузнавателна служба ген. Кирчо Киров. \r\nМикробус с нелегални мигранти катастрофира на автомагистрала „Тракия“ край Пазарджик. Вследствие на инцидента 10 души загинаха, включително и непълнолетният шофьор на микробуса. 7 други бяха хоспитализирани с различни наранявания. Всички, пътували в превозното средство, са нелегално пребиващи у нас мигранти, без документи за самоличност. Има ли действащи канали за бежанци в страната ни и какви са начините за справяне с проблема? За това ще говорим с Валери Симеонов, вицепремиер по икономическата и демографската политика и председател на Националния съвет за сътрудничество по етническите и интеграционните въпроси. \r\nСедмицата започва с режим на водата в Хасково. Какво наложи спешните мерки и кога ще бъде решен проблемът с питейната вода в града? Отговорите ще потърсим от областния управител на Хасково Станислав Дечев. \r\nВ минутите след 09.00 часа от репортера ни Натали Стефанова ще разберем повече за екологичните инициативи на община Благоевград.\r\nТези и още теми - в „Добро утро, България“ по Радио \"Фокус\" от 06.00 до 10.00, с водещ Виктория Месробович.", "date": "2017-06-05", "title": "Акценти в сутрешния блок „Добро утро, България“"}
{"url": "http://www.focus-news.net/news/2017/06/05/2401443/zamestnik-ministar-denitsa-nikolova-shte-otkrie-razyasnitelna-kampaniya-za-realizirane-na-proekti-v-podkrepa-za-deinstitutsionalizatsiya-na-grizhite-za-detsa.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие информационен ден по процедурата „Подкрепа за деинституционализация на грижите за деца” по Приоритетна ос 5 „Регионална социална инфраструктура“ на Оперативна програма „Региони в растеж“ 2014-2020. Това съобщиха от пресцентъра на Министерство на регионалното развитие и благоустройството. Информационният ден ще започне в 9.00 часа, в хотел „Рамада“ - София, зала „Опал“. \r\nС инициативата стартира изпълнението на разяснителна кампания за възможностите и начините на кандидатстване по процедурата в страната. Ще бъдат проведени още 2 информационни дни в Северна и Южна България. На тях са поканени да присъстват представители на общини - конкретни бенефициенти по процедурата, както и експерти от Министерство на здравеопазването, чийто обекти също попадат в списъка с бенефициенти. \r\nПроцесът на деинституционализация стартира с приетия от Министерски съвет на 24 февруари 2010 г. политически документ „Визия за деинституционализация на децата в Република България”. В него са посочени основните приоритети и мерки за закриването на институциите за деца с увреждания, паралелно с домовете за медико-социални грижи, предназначени за деца от 0 до 3-годишна възраст. Процесът за деинституционализация на грижите за деца продължава и през настоящия програмен период чрез подкрепа на проекти по Приоритетна ос 5 на ОПРР 2014-2020 г.", "date": "2017-06-05", "title": "Заместник-министър Деница Николова ще открие разяснителна кампания за реализиране на проекти в подкрепа за деинституционализация на грижите за деца"}
{"url": "http://www.focus-news.net/news/2017/06/05/2401449/vratsa-narodniyat-predstavitel-inzh-petya-avramova-shte-provede-priemen-den.html", "text": "Народният представител инж. Петя Аврамова организира приемен ден за граждани във Враца. Той ще се проведе от 16.00 до 17.30 часа в офиса на ПП ГЕРБ – Враца на бул. \"Демокрация\" №2. Това съобщиха от пресцентъра на ПП ГЕРБ. Записвания и информация - на място в офиса на партията или на телефон 0884 800 186.", "date": "2017-06-05", "title": "Враца: Народният представител инж. Петя Аврамова ще проведе приемен ден"}
{"url": "http://www.focus-news.net/news/2017/06/05/2401450/sport-gremio-pobedi-s-20-vashko-da-gama-v-mach-ot-brazilskata-seriya-a.html", "text": "Гремио като домакин победи с 2:0 Вашко да Гама в мач от бразилската „Серия А“. Първият гол за домакините беше чрез дузпа в 38-мата минута, а вторият по време на трите минути добавено време след края на редовните 90 минути. След срещата Гремио е на трето място в общото класиране с девет точки, а Вашко да Гама - на 11-то място с шест точки.\r\nРезултати от останалите мачове от бразилската „Серия А“:\r\nПалмейрас - Атлетико Минейро - 0:0\r\nПонте Прета - Сао Пауло - 1:0\r\nАваи - Спорт Ресифе - 1:0\r\nФламенго - Ботафого - 0:0\r\nКоринтианс - Сантош - 2:0\r\nФлуминенсе - Витория - 2:1.", "date": "2017-06-05", "title": "Спорт: Гремио победи с 2:0 Вашко да Гама в мач от бразилската „Серия А“"}
{"url": "http://www.focus-news.net/news/2017/06/05/2401451/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-na-praznika-sveti-duh-v-hram-sv-troitsa-v-selo-bratanitsa.html", "text": "На днешния празник, посветен на третото лице на Светата Троица - Свети Дух, с благословението на Негово Високопреосвещенство Пловдивският митрополит Николай, Негово преосвещенство Константийският епископ Яков ще оглави от 09.00 часа Архиерейска света Литургия в храм \"Св. Троица\" в село Братаница, Пазарджишка духовна околия на Пловдивска епархия, предаде репортер на Агенция \"Фокус\". \r\nНикола ПЕТКОВ", "date": "2017-06-05", "title": "Пазарджик: Константийският  епископ Яков ще оглави Архиерейска света Литургия на  празника  Свети Дух в  храм \"Св. Троица\" в село Братаница"}
{"url": "http://www.focus-news.net/news/2017/06/05/2401446/pravoslavnata-tsarkva-pochita-sveti-duh.html", "text": "Православната църква почита днес Свети Дух. Празникът се отбелязва в понеделник  след Петдесетница, когато на петдесетия ден от Господното възкресение Дух Свети слязъл над апостолите във вид на огнени езици и ги дарил с благодатните дарове. Празникът се нарича Петдесетница, защото отбелязвали петдесет дни след юдейската Пасха.\r\nВ понеделник след Петдесетница църквата прославя Светата Животворна Троица - Бог-Отец, Бог-Син, Бог-Дух Свети, които имат равно достойнство. Светите отци казват, че Светият Дух не е създаден от Отца, не е сътворен, не е роден, но произлиза от Него. Тази Божествена тайна Православната църква не се решава да подложи на разсъждение, защото смята, че Господ открива на човека само толкова, колкото му е необходимо за неговото спасение и много тайни остават за нас зад непроницаема завеса. Светият Дух обогатява човека с духовни дарове и плодове духовни, украсява човека и с многообразни добродетели, прави го дърво добро, плодоносно, създаващо добри плодове (Мат. 7:17). Плодовете на Духа, по думите на апостол Павел, са: любов, радост, мир, дълготърпение, благост, милост, милосърдие, вярност, кротост, себеобуздание (Гал. 5:22-23). \r\nСпоред представите на християнската вяра Свети Дух дава живот на тварите и освещава човешките души и тела. Той се изобразява като гълъб в църковните изображения.\r\nВ народните поверия се казва, че от този ден започва т. нар. Русалска седмица, когато нечистите и зли сили излизат сред хората. Затова се провеждат различни обреди с цел да бъдат омилостивени и прогонени.\r\nДомовете трябва да бъдат украсени с цветя, пелин и орехова шума, за да се осигури плодородие, здраве и семейно благополучие през лятото, а злото да стои надалеч.\r\nПелинът и ореховата шума трябва да се оставят до края на седмицата, за да се предпазим от болести през лятото. Вярва се, че който се разболее през тази седмица, трудно ще оздравее.\r\nЖените през този ден не трябва да перат или предадат. Забранено е и спането на открито, за да запазим здравето си през летните месеци.", "date": "2017-06-05", "title": "Православната църква почита Свети Дух"}
{"url": "http://www.focus-news.net/news/2017/06/05/2401447/vratsa-mitropolit-grigoriy-shte-oglavi-arhiereyska-sveta-liturgiya-v-hram-sv-duh-v-selo-oselna-obshtina-mezdra.html", "text": "В днешния  понеделник  е празникът, прославящ третото лице на Светата Троица - св. Дух. Него Православната църква чества всяка година на следващия ден след Петдесетница, предаде репортер на Агенция \"Фокус\". По този повод във всички епархии на Българската православна църква се отслужва Божествена света Литургия. Негово високопреосвещенство Врачанският митрополит Григорий ще оглави Архиерейска света Литургия за храмовия празник на църквата \"Св. Дух\", в село Оселна, община Мездра. Началото на богослужението е в 09.00 часа. \r\nНикола ПЕТКОВ", "date": "2017-06-05", "title": "Враца: Митрополит Григорий ще оглави Архиерейска света Литургия в храм \"Св. Дух\" в село Оселна, община Мездра"}
{"url": "http://www.focus-news.net/news/2017/06/05/2401441/afp-oglavyavanata-ot-sauditska-arabiya-koalitsiya-v-yemen-izklyuchi-katar.html", "text": "Оглавяваната от Саудитска Арабия международна коалиция, която се бори срещу бунтовниците в Йемен, обяви, че слага край на членството на Катар, съобщава AFP.\r\nИнформацията идва, след като повечето страни от Персийския залив - по-конкретно Саудитска Арабия, Бахрейн, Обединените арабски емирства и Египет - прекратиха връзките си с Доха заради засиленото напрежение в региона.\r\nОт коалицията обясниха, че изключването на Катар от коалицията в Йемен е заради практики на страната „които укрепват тероризма, както и (заради - б.пр.) подкрепата ѝ към (терористични) организации в Йемен, включително „Ал Кайда“ и „Ислямска държава“ (…)“. Цветан Петров", "date": "2017-06-05", "title": "AFP: Оглавяваната от Саудитска Арабия коалиция в Йемен изключи Катар"}
{"url": "http://www.focus-news.net/news/2017/06/05/2401452/denyat-5-yuni-v-balgarskata-istoriya.html", "text": "2013 г.\r\nПрезидентът на Република България връчва Орден „Стара планина“ – първа степен на Чън Би-Хо „за изключително големите му заслуги за развитието и укрепването на българо-корейските отношения и по повод окончателното му отпътуване от страната“.2012 г.\r\nСирия изгонва посланиците на 17 страни, включително българския шарже д'афер. Посланиците на САЩ, Франция, Великобритания, Швейцария, Турция, Италия и Испания, както и временните ръководители на мисиите на България, Белгия, Германия и Канада са обявени за персона нон-грата.2006 г.\r\nМакрорамката на бюджета за 2007 година е обсъдена на заседанието на Политическия съвет на управляващата коалиция. Ръстът на Брутния вътрешен продукт (БВП) се предвижда да бъде 5,8 %, при 5,5 % през 2006 година. Предвижданата инфлация за периода е 4,4 %. \r\nМинистър-председателят Сергей Станишев обявява още, че за първите три месеца на 2006 г. размерът на чуждите инвестиции в България е 755 милиона евро. В това число не се броят постъпленията от приватизацията. За сравнение чуждестранните инвестиции за първите три месеца на 2005 г. са 392 милиона евро. Очаква се разходите за 2007 г. да бъдат в размер на 40,9 % от Брутния вътрешен продукт.\r\nПо думите на Станишев – първият бюджет на страната, изготвен изцяло от тройната коалиция, отразява политиката на страната ни като пълноправен член на Европейския съюз от началото на 2007 г. Станишев отбелязва, че страната ни в качеството си на член на Европейския съюз трябва да направи и вноска в общия европейски бюджет в размер на 1,2 % от БВП, което в цифри е 624 млн. лв. Станишев заявява, че се очакват постъпления от предприсъединителните програми и от структурните и аграрните фондове на Европейския съюз. Дефицитът по текущата сметка се очаква да бъде 11,8 %.2001 г.\r\nСимеон Сакскобургготски представя в хотел \"Шератон\" в София предизборната програма на НДСВ.\r\nЗавършва първото официално посещение в България на македонския президент Борис Трайковски. Основните теми обсъждани между президентите Стоянов и Трайковски, са свързани с обстановката на Балканите. Отделено е внимание на перспективите за разширяване на двустранното сътрудничество във всички области от взаимен интерес, както и на изпълнението на регионалните инфраструктурни проекти. Отдадено е приоритетно значение на изграждането на проектите по основното трасе на коридор № 8 и на координацията на усилията си за осигуряване на необходимото външно финансиране за тези проекти. Подписани са Спогодба за обратно приемане на незаконно пребиваващи лица и Спогодба за взаимно признаване на документите за образование, научните степени и научните звания.1994 г.\r\nЗавършва 41-вият конгрес на БСП. На него Жан Виденов е преизбиран за председател, приема проект за програма на БСП и устав. Конгресът обявява курс към предсрочни парламентарни избори.1993 г.\r\nВ периода 5–6 юни българска делегация, водена от министър-председателя проф. Любен Беров, е на първо официално посещение в Македония.\r\nЛюбен Беров е икономист, държавен деец. Роден е на 6 октомври 1925 г. в София. Завършва икономика в Софийския университет \"Св. Климент Охридски\", след което постъпва на работа във Висшия икономически институт в София. От 1971 г. е професор. През 1976 г. получава научната титла доктор на икономическите науки. Професор е в Института по балканистика и хоноруван професор в Икономическия институт в София от 1985 г. В периода 1900-1992 г. е съветник на президента на Република България по икономическите въпроси. В периода 1992-1994 г. е председател на Министерския съвет. Автор е на повече от 200 труда - монографии, студии и статии по икономическа история на България и Балканите.1991 г.\r\nВъв ВНС президентът Ж. Желев се договаря с ръководителите на политическите сили конституцията да се приеме в началото на лятото и да се подпише във Велико Търново, а изборите за ОНС да се проведат през септември.\r\nЖелю Желев е политически и държавен деец. Роден е на 3 март 1935 г. в с. Веселиново, Шуменско. Завършва философия в Софийския университет \"Св. Климент Охридски\". Редовен аспирант във Философския факултет на Софийския университет (1961-1964 г.). По политически и идеологически причини остава без работа до 1972 г. Защитава кандидатска дисертация през 1974 г. От 1975 г. постъпва в Научноизследователския институт по културознание. От 1977 до 1985 г. е завеждащ секция \"Култура и личност\". През 1988 г. получава научната степен доктор на философските науки. След 10 ноември 1989 г. се включва активно в обществено-политическия живот на страната. Един от основателите на Съюза на демократичните сили (СДС) и пръв председател на неговия Координационен съвет. Депутат е в VII Велико народно събрание. В периода 1990-1997 г. е президент на Република България. Индивидуален член на Либералния интернационал. Член на Висшия съвет на Международната академия \"Медичи\". Автор е на редица трудове: \"Самодейното изкуство в условията на научно-техническата революция\" (1976 г.), \"Моралните категории\" (1979 г.), \"Фашизмът\" (1982 г.), преведен на няколко езика, \"Човекът и неговите личности\" (1992 г.) и др.1975 г.\r\nЗавършва официалното посещение на корейския партиен и държавен лидер Ким Ир Сен в България.1974 г.\r\nСъздава се Съюзът на преводачите в България. Той е културна, творческо-професионална организация. Участва в Националния комплекс “Художествено творчество, културна дейност и средства за масова информация”. Членува в Интернационалната федерация на преводачите (ФИТ) под егидата на ЮНЕСКО.1967 г.\r\nВ периода 5 - 6 юни Тодор Живков е на официално посещение в Югославия. В разговорите с Тито се отбелязва разширяването на търговските и културните връзки и активизирането на сътрудничеството между БКП и СЮК. Двамата ръководители отново подчертават, че македонският въпрос не трябва да се поставя на преден план в двустранните отношения.1957 г.\r\nВ периода 5 - 11 юни българска правителствена делегация посещава Унгария и констатира пълно единодушие по международните проблеми, включително и при оценката на унгарските събития от 1956 г. и съветското участие в тях. Подчертава се нуждата от общоевропейска система за колективна безопасност. Двете страни се споразумяват да сключат дългосрочна спогодба за взаимни доставки за 1958–1960 г.\r\nВъзстановен е Българският туристически съюз. Той е доброволна масова обществена организация с идеална цел за популяризиране, развитие и ръководство на туризма, алпинизма, пещерното дело и туристическото ориентиране.\r\nПървият български туристически клуб е създаден през 1895 г. от Алеко Константинов. По този начин се поставя начало на организирания туризъм у нас.1955 г.\r\nВлиза в сила Варшавският договор. Той е подписан на 14 май 1955 г. на Варшавското съвещание. Варшавският договор представлява договор за сътрудничество и взаимна помощ, сключен между Албания, България, ГДР, Полша, Румъния, СССР, Унгария и Чехословакия. Той е военнополитически отбранителен съюз на европейските социалистически страни. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат.\r\nНа 28 май 1955 г. българското Народното събрание ратифицира договора, според който държавите се задължават да си оказват взаимни консултации по важни международни въпроси и военна помощ при нападение върху някоя от тях. След предаване на ратификационните грамоти договорът влиза в сила на 5 юни 1955 г. \r\nСлед 1962 г. Албания не участва в работата на органите на договора, шест години по-късно обявява и неговата денонсация. \r\nНезависимо от високоотговорните декларации в документите на съюза, неговите въоръжени сили неведнъж постигат целите си с насилствени методи. През 1956 г. Съветския съюз, с въоръжена намеса във вътрешните работи на Унгария, ликвидира въоръжения бунт на унгарския народ срещу комунизма. През 1968 г. страните членки на Варшавския договор, без Румъния, изпращат войски в Чехословакия, за да спрат започналия демократичен процес и създаване на условия за демократично развитие на чехословашкото общество. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. На 1 юли 1991 г. договорът е прекратен.1947 г.\r\nВеликото Народно събрание отнема депутатския имунитет на Никола Петков. Той е арестуван в сградата на парламента с обвинение, че, заедно с военни организации, е \"готвил да извърши държавен преврат срещу народната власт с въоръжена сила\".\r\nНикола Петков е политически и държавен деец. Роден е на 21 юли 1893 г. в София. Завършва право в Париж. Член e на БЗНС, през 1932–1933 г. е в състава на ПП на БЗНС \"Ал. Стамболийски\". Редактира печатния орган на съюза \"Земеделско знаме\". През 1933 г. преминава към БЗНС \"Георги Марков\". След държавния преврат на 19 май 1934 г. се присъединява към БЗНС \"Врабча 1\". През 1937 г. отново се включва в редовете на БЗНС \"Ал. Стамболийски\". По време на Втората световна война 1939–1945 г. възприема идеята за създаване на Отечествения фронт. От август 1943 г. участва в състава на Националния комитет на ОФ като представител на БЗНС \"Ал. Стамболийски\". След 9 септември 1944 г. е министър без портфейл в първото правителство на ОФ (1944–1946 г.). През лятото на 1945 г. напуска правителството и сформира опозиционния БЗНС (Никола Петков). Редактира печатния орган на съюза в. \"Народно земеделско знаме\". Народен представител в VI ВНС (1946–1949 г.). През лятото на 1947 г. му е отнет депутатският имунитет и е осъден на смърт за противодържавна дейност.1946 г.\r\nВ периода 5-8 юни българска партийна делегация, начело с Георги Димитров, посещава Москва. Сталин настоява България да отложи сключването на съюзен договор с Югославия за след подписването на мирните договори, но дотогава на Пиринския край да се даде \"културна автономия\", за да се развие в населението там \"македонско национално съзнание\" като първа крачка към присъединяването му по-късно към НР Македония.1942 г.\r\nВ разгара на Втората световна война (1939-1945 г.) правителството на САЩ обявява война на България.1911 г.\r\nПровеждат се избори за V ВНС. Те са спечелени от управляващата коалиция (народняци и прогресивнолиберали) - 336 места, БЗНС - 58, либерали - 6, БРСДП (ш. с.) - 5, народнолиберали - 4, радикалдемократи - 4, демократи - 2 и БРСДП (т. с.) - 1. Гласуват 54 % от избирателите.1900 г.\r\nПравителството въвежда военно положение в Шуменски и Варненски окръг. Това е следствие от селските вълнения и бунтове против десятъка. Те са стихийно масово движение на селяните срещу връщането на натуралния десятък в селското стопанство. Правителството на Т. Иванчов (1899–1901 г.) решава да заздрави финансовото състояние на държавата чрез замяната на въведения през 1894 г. поземлен данък с натурален десятък. Още по времето на обсъждането на законопроекта в Х ОНС започва неорганизирано селско движение срещу възстановяването на натуралния данък. В периода 1899 г. -1900 г. са организирани над 190 протестни митинги и събрания. След приемането на Закона за данъка на земните произведения за 1900–1901 г. селското недоволство прераства в открити бунтове. Те се преплитат с движението за изграждане на самостоятелна земеделска партия. Първият сблъсък става във Варна. Организираният на 5 март от Варненския околийски земеделски комитет митинг завършва с въоръжена намеса на полицията и войската. Във Варна е въведен полицейски час. В Русенски окръг сражения между селяните и войската стават в с. Тръстеник, където се събират 4–5 хил. души от съседните села. Правителството е принудено на 21 април да обяви военно положение в Русенска, Разградска, Търновска, Горнооряховска и Свищовска околия, за да се справи със селските бунтове. Движението против десятъка придобива масов характер и в Балчишка околия. Най-големи са сблъскванията в с. Дуранкулак, където след намесата на войската са ранени десетки селяни и убити около 90 души. На 5 юни 1900 г. правителството въвежда военно положение в Шуменски и Варненски окръг. В селата, където селяните продължават да се съпротивляват, са изпратени войскови части. Всичко това довежда до прекратяване на движението срещу десятъка.1878 г.\r\nПо нареждане на видинския вицегубернатор Петко Каравелов руските войски заемат окупираните от сърбите части на Кулско и Видинско. \r\nПетко Каравелов е политически и държавен деец, редовен член на Българското книжовно дружество (дн. БАН). Роден е на 24 март 1843 г. в Копривщица. Брат е на Любен Каравелов. Завършва гимназия в Москва. Постъпва в Историко-филологическия факултет, а след това и в Юридическия факултет на Московския университет. В България се завръща заедно с руската армия през 1877 г. Назначен е за вицегубернатор на Видин, а по-късно става окръжен управител на Търново. Взема участие в работата на Учредителното събрание 1879 г., където застава на либерални позиции. Избран е за председател на I ОНС. Дълги години участва активно в политическия живот на страната и заема отговорни държавни постове: министър на финансите (24 март–28 ноември 1880 г.), министър-председател, министър на финансите и управляващ Министерството на правосъдието (28 ноември 1880–27 април 1881 г.). След извършването на държавния преврат през 1881 г. от княз Александър I Батенберг емигрира в Пловдив и продължава борбата за възстановяване на Търновската конституция. След премахване на режима на пълномощията се завръща в София. Като министър-председател и министър на финансите (29 юни 1884–9 август 1886 г.), министър на обществените строежи, пътищата и съобщенията (29 юни 1884–1 януари 1885 г.) и управляващ Министерството на вътрешните работи (21 март 1885–9 август 1886 г.) полага много усилия за международното признаване на Съединението на Източна Румелия с Княжество България през 1885 г.1876 г.\r\nВ Браила е отпечатан първият брой на редактирания от Светослав Миларов, Тодор Пеев и Иван Драсов в. \"Възраждане\". \"Ние - се отбелязва в програмната статия на вестника, ще приносяме на своите читатели верни сведения и точни оценения върху движенията на въстанията на Балканския полуостров, а особено върху българското въстание... Ще следваме с бодро око групирането на разните европейски сили в отношение на Източния въпрос и ще бележим всичките стъпки, които те предприемат по тая работа...\"\r\nСлед смъртта на Христо Ботев командваната от Никола Войновски група достига до Орхание (дн. Ботевград). \r\nНикола Войновски е деец на националнореволюционното движение. Роден е в Габрово през 1849 г. Отначало учи в родния си град, а през 1862 г. се прехвърля в Румъния и завършва търговско училище в Галац. След това продължава образованието си в Николаевската военна гимназия в Одеса. През май 1876 г. изоставя учението си и се озовава в Румъния, където се включва в организирането на четата на Христо Ботев. Като неин военен ръководител се отличава в овладяването на кораба \"Радецки\", както и в боевете с турските потери от дунавския бряг до Врачанския балкан. След убийството на войводата застава начело на по-голямата част от четата и я повежда на изток в Стара планина. През 1876 г. загива в сражение с преследващите го потери край с. Чифлик, Ловешко.1861 г.\r\nПод влияние на Петко Р. Славейков Йосиф Соколски приема да се укрие в руското посолство в Цариград, след което тръгва с кораб за Одеса. По такъв начин ръководителите на църковното движение нанасят сериозен удар върху униатската пропаганда, която, оставена без своя духовен лидер, бързо изгубва влияние сред българското население. “Изчезването” на Йосиф Соколски предизвиква различни слухове, включително, че той е насилствено отвлечен от руската агентура в Цариград.\r\nЙосиф Соколски е висш духовник, архиепископ униат, един от радетелите за разрешаване на българския църковен въпрос чрез признаване върховенството на римския папа. Роден е около 1876 г. в Нова махала (дн. Априлово, присъединено към Габрово). Приема монашество в Троянския манастир. През 1832 г. основава Соколския манастир. На 18 декември 1860 г. заедно с Др. Цанков и други българи в Цариград Йосиф Соколски подписва акт за уния с Римокатолическата църква и на 2 април 1861 г. е ръкоположен от римския папа Пий IX за архиепископ на българите униати със седалище столицата на Османската империя. Скоро след това, под въздействие на Н. Геров, П. Р. Славейков и други видни българи, той се отказва от унията и през юни същата година е тайно отведен в Одеса. От там отправя послание до българите униати, с което ги призовава да се откажат от унията и да приемат отново православието. След известно време е преместен в Киев, където остава до края на живота си. Йосиф Соколски прави неколкократни постъпки пред руското правителство да мине към православието, но му е отказано поради острото противодействие на Вселенската патриаршия. Със съдействието на Йосиф Соколски са отпуснати стипендии за българчета да учат в Русия. Дава нееднократно средства за подпомагане на черкви и училища в родния си край.На тази дата са родени:1912 г.\r\nРоден е Георги Шишков - немски философ от български произход. Завършва математика и физика в Софийския Университет “Св. Климент Охридски”. Специализира философия в Мюнхен, Германия (от 1940 г.). През 1942 г. защитава докторска дисертация “Категориално-логически анализ на математическите осн. понятия” и получава степен “доктор по философия”. Хабилитира се с научния труд по философия на математиката. След Втората световна война остава в Германия. Създава “Списание за философско изследване” - първото философско списание в Германия след войната. Инициатор и основен организатор на 1-ви философски конгрес в следвоенна Германия в Гармиш-Партенкирхен през септември 1947 г. Съосновател на Всеобщото немско философско дружество. Основател е на реферативното сп. “Указател на философска литература”. В продължение на 30 години е главен редактор на двете списания. Издава поредицата “Монографии за философско изследване” в Майзенхайм на Глан. Основава Академично дружество “Доктор Петър Берон”, Хайделберг, и издава първи том на годишника му. Като професор в Залцбург и Мюнхен чете лекции по философия на математиката и научно знание, социална философия и социология, история на философската култ. Световноизвестен е издаденият от него “Философски речник”. Удостояван с високи държавни отличия на Германия за заслуги по възраждане на немската философска култура. Умира през 1991 г. в Германия.\r\nАвтор е на съчиненията “Петър Берон (1798-1871)” (на немски през 1971 г.), “Отец Паисий Хилендарски и неговата “История славянобългарска”” (на немски през 1963 г.), “Направляваното масифициране” (на немски, испански и други езици през 1964 г.). Редактор и издател на “Принос върху проучванията върху Лайбниц” (1946 г.) и др.1904 г. \r\nРоден е Бойко Георгиев Димитров, български дипломат и политик от Българската комунистическа партия (БКП) и наследилата я Българска социалистическа партия.\r\nРоден е Васил Минков Радославов – обществен и държавен деец. Завършва минно инженерство във Фрайбург, Германия. Работи като стажант-инженер, завеждащ рудник „Бели бряг\" (1924-1933 г.). Той е технически директор на Мина Перник (1933-1941 г.) и главен директор на Мина Перник (1941-1944 г.). През 1934 г. осъществява брикетирането на ситните въглища на мината. От 11 април 1942 г. до 13 септември 1943 г. е министър на железниците, пощите и телеграфите. На 9 септември 1944 г. се самоубива в полицейското управление в Перник. На 1 февруари 1945 г. Народният съд го признава за виновен като министър (1942-1943 г.) и присъжда в полза на държавното съкровище целия му имот. С решение на Върховния съд присъдата на Народния съд е отменена на от 26 август 1996 г. Той е автор на „Брикетиране на каменните въглища\" (1925 г.), „Пернишки каменовъглен басейн\" (1929 г.), „Геодезична карта на Пернишкия басейн\" (1929 г.), „Машинизиране на подкопаването на забоите при каменовъглените мини „Перник\" (1930 г.), „Брикетните фабрики при държавните каменовъглени басейни\" (1931 г.).\r\nУмира Илия Петков – Парорийски, един от най-известните краеведи на Малко Търново и Странджа. Автор е на много книги за Странджа и региона. Бивш секретар на БКП в Малко Търново. През целия си живот Илия Петков е събирал материали и документи за историята на малкотърновския край и за личностите от региона. Петков е един от хората, които помагат на проф. Александър Фол при първите експедиции в Странджа и при археологическите разкопки в региона през `70-те и `80-те години на ХХ век\r\nУмира Бронка Алексиева Гюрова Алшех – българска художничка. Тя е родена в Шумен на 1 януари 1910 г. През 1933 г. завършва Художествената академия в София, специалност живопис при проф. Д. Гюдженов. През 1937 г. специализира живопис в Белгия. Член е на дружество \"Родно изкуство\" и на Дружество на новите художници (от 1937 г.). През 1951 г., заедно със съпруга си, художника Е. Алшех, емигрира в Италия. От 1952 г. живее в Буенос Айрес. Рисува пейзажи и портрети. Участва във всички общи художествени изложби в София (1933-1949 г.) и в изложбите на Дружеството на жените-художнички, дружеството на новите художници, в изложби в чужбина - Чехословакия, Югославия и Румъния. Известни нейни творби са \"Портрет на момиче\" (1935), \"Карамфили\" (1935), \"Рисунка\" (1940), серия пейзажи от Балчик (1942), \"Пейзаж\" (1949) и др. След 1952 работи предимно приложно изкуство, гл. текстил. Рисува и серия детски портрети (1958 г.).\r\nУмира Луиджи Салвини. Той е италиански учен, славист и българист, професор в университета в Рим. Превежда български народни песни, проза (Й. Йовков, Г. Караславов и др.), поезия (двутомна антология на българска поезия), драматургия (Ст. Л. Костов, Е. Станев). Автор на съчиненията “Българска литература от Освобождението до Първата балканска война” (1936 г.).", "date": "2017-06-05", "title": "Денят 5 юни в българската история"}
{"url": "http://www.focus-news.net/news/2017/06/05/2401453/plovdiv-obshtinskite-savetnitsi-ot-pp-gerb-shte-provedat-priemni-s-grazhdanite.html", "text": "Общинските съветници от ПП ГЕРБ в град Пловдив ще проведат приемни с гражданите, съобщиха от пресцентъра на партията. Днес срещи ще имат: \r\n- Даниела Дженева, от 17.00 до 18:00 часа в офиса на ПП ГЕРБ в район „Южен”, ул. „Академик Петър Динеков”№ 1А\r\n- Спартак Николов, от 16:30 до 18:00 часа в офиса на ПП ГЕРБ в район „Източен” на ул. „Коста Паница” №5\r\n- Вихър Захов,  от 16:30 до 18:30 часа в офиса на ПП ГЕРБ в район „Източен” на ул. „Коста Паница” № 5\r\n- Вера Тоскова, от 16.00 до 18:00 часа в офиса на ПП ГЕРБ в район „Тракия” в жк. „Тракия” бл.91.\r\n- Александър Радев, от 17.00 до 19:00 часа в офиса на ПП ГЕРБ в район „Централен” на ул. „Прага” № 2. \r\n- Атанас Узунов, от 16.00 до 18:00 часа в офиса на ПП ГЕРБ в район „Южен” на ул. „Академик Петър Динеков” №1А", "date": "2017-06-05", "title": "Пловдив: Общинските съветници от ПП ГЕРБ ще проведат приемни с гражданите"}
{"url": "http://www.focus-news.net/news/2017/06/05/2401457/pleven-narodniyat-predstavitel-ot-gerb-vladislav-nikolov-shte-ima-priemen-den.html", "text": "Народният представител от ГЕРБ Владислав Николов ще има отново приемен ден в Плевен. Той ще се срещне и разговаря с плевенчани от 09.00 часа в офиса на партията в сградата на библиотека „Христо Смирненски“. Това съобщиха от пресцентъра на ПП ГЕРБ.", "date": "2017-06-05", "title": "Плевен: Народният представител от ГЕРБ Владислав Николов ще има приемен ден"}
{"url": "http://www.focus-news.net/news/2017/06/05/2401455/nablyudatelna-misiya-po-dogovora-otkrito-nebe-shte-bade-provedena-nad-teritoriyata-na-balgariya-do-9-yuni.html", "text": "Руската федерация ще проведе наблюдателна мисия над територията на България от 5 до 9 юни 2017 г., в изпълнение на Договора за установяване на режима „Открито небе“. Това съобщиха от пресцентъра на Министерство на отбраната. Групата за наблюдение от Русия ще бъде съпроводена от експерти по контрола на въоръженията от дирекция „Стратегическо планиране“ и специалисти по прилагане на договора „Открито небе“ от Командването на Военновъздушните сили. \r\nДейността ще включва полет с руски самолет за наблюдение Ан–30 Б по предварително съгласуван маршрут със заснемане от въздуха на определени участъци от територията на страната. По време на полета действията на руския екипаж ще бъдат контролирани от български експерти на борда на самолета.\r\nАнгажиментите, поети от Република България по Договора „Открито небе“ допринасят за прилагане на мерките за укрепване на доверието и сигурността в европейски и световен мащаб.\r\nДоговорът за установяване на режима „Открито небе” (ДОН) е открит за подписване на 24 март 1992 г. в Хелзинки. Той влиза в сила от 1 януари 2002 г., след ратифициране от всички страни по него. Република България подписва договора на 24 март 1992 г. и го ратифицира на 15 април 1994 г.\r\nДоговорът за установяване на режима „Открито небе” е специфичен елемент в набора от мерки и договорености в областта на контрола на въоръженията. Неговото основно значение е в осигуряването на възможността за мониторинг на териториите на страните чрез използването на технически средства. Страните могат да провеждат определен брой наблюдателни полети за събиране на информация годишно и са задължени да приемат определен брой полети над своя територия. За да бъде подпомагано изпълнението на ангажиментите на страните по  Договора за установяване на режима „Открито небе”, е създадена Консултативната комисия по „Открито небе“. Заседанията на Консултативната комисия се обслужват от Секретариата на Организацията за сигурност и сътрудничество в Европа (ОССЕ).", "date": "2017-06-05", "title": "Наблюдателна мисия по Договора „Открито небе“ ще бъде проведена над територията на България до 9 юни"}
{"url": "http://www.focus-news.net/news/2017/06/05/2401459/sofiya-narodniyat-predstavitel-ot-bsp-za-balgariya-nona-yotova-shte-provede-priemna-za-grazhdani.html", "text": "Народният представител от „БСП за България“ Нона Йотова ще проведе приемна за граждани от София. Това съобщиха от пресцентъра на БСП - София. Приемната ще се проведе от 12.00 до 14.00 часа, в районния съвет на БСП – Средец, на ул. „Леге“ №10, етаж 4.", "date": "2017-06-05", "title": "София: Народният представител от „БСП за България“ Нона Йотова ще проведе приемна за граждани"}
{"url": "http://www.focus-news.net/news/2017/06/05/2401458/burgas-4-000-kasa-tsigari-bez-banderol-sa-otkriti-ot-politsiyata-v-karnobat-pri-proverka-na-lek-avtomobil.html", "text": "На 4 юни т. г. около 12.20 ч. служители от Районно управление на МВР - Карнобат спрели за проверка лек автомобил \"Фолксваген Тауран\", с бургаска регистрация, управляван от 44 годишния Е. Ш. от Карнобат, който изхвърлил на земята найлонова торба с 4 000 къса цигари без акцизен бандерол. Това съобщиха от ОДМВР-Бургас. Е. Ш. е задържан за срок до 24 часа. Работата по случая продължава от служители на Районно управление – Карнобат.", "date": "2017-06-05", "title": "Бургас: 4 000 къса цигари без бандерол са открити от полицията в Карнобат при проверка на лек автомобил"}
{"url": "http://www.focus-news.net/news/2017/06/05/2401454/varna-mitropolit-yoan-shte-oglavi-arhiereyska-sveta-liturgiya-za-praznika-sveti-duh.html", "text": "На празника Свети Дух Негово мисокопреосвещенство Варненският и Великопреславски митрополит Йоан ще оглави Архиерейска света Литургия в храм \"Св. Троица\" в село Млада гвардия, Варненска и Великопреславска епархия, предаде репортер на Агенция \"Фокус\". Началото на службата е в 09.00 ч. \r\nНикола ПЕТКОВ", "date": "2017-06-05", "title": "Варна: Митрополит Йоан ще оглави Архиерейска света Литургия за празника Свети Дух"}
{"url": "http://www.focus-news.net/news/2017/06/05/2401435/cnbc-sauditska-arabiya-bahreyn-oae-i-egipet-prekratyavat-diplomaticheski-otnosheniya-s-katar.html", "text": "Саудитска Арабия прекрати дипломатическите си отношения с Катар, както и всякакви контакти по суша, море и въздух, съобщава телевизия CNBC. Властите в Рияд обясниха, че този ход е бил необходим за защита на кралството от това, което те описват като тероризъм и екстремизъм.\r\nРешението на Саудитска Арабия беше последвано от Обединените арабски емирства, Бахрейн и Египет, които също прекратиха отношения с Катар.\r\nДържавната информационна агенция на Саудитска Арабия, цитирайки официален източник, съобщи, че кралството е решило да прекъсне дипломатическите и консулските отношения с Катар „изхождайки от суверенното си право, гарантирано от международното право“.\r\nБахрейн, която е близък съюзник на Саудитска Арабия също заяви, че прекратява дипломатическите си отношения с Катар, обвинявайки страната, че подкрепя тероризма и че се меси във вътрешните ѝ работи.\r\nАргументът на Обединените арабски емирства (ОАЕ) за скъсването на дипломацията с Доха е отново, че властите там подкрепят тероризма, както и че подкопават регионалната стабилност. Цветан Петров", "date": "2017-06-05", "title": "CNBC: Саудитска Арабия, Бахрейн, ОАЕ и Египет прекратяват дипломатически отношения с Катар"}
{"url": "http://www.focus-news.net/news/2017/06/05/2401460/plovdiv-narodni-predstaviteli-ot-pp-gerb-shte-priemat-grazhdani.html", "text": "Народните представители от ПП ГЕРБ от 16-ти МИР Пловдив-град ще приемат граждани от избирателния си район. Това съобщиха от пресцентъра на ПП ГЕРБ. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси ще приема граждани от 16.30 часа в офиса на ПП ГЕРБ на улица „Прага” 2. \r\nСрещата с Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание, започва в 16.00 часа в партийния офис на ул. „Стефан Стамболов\" № 21.\r\nСпас Гърневски -  член на Комисията за борба с корупцията, конфликт на интереси и парламентарна етика и Комисия по културата и медиите, ще се срещне с граждани в 16.00 в офиса на ПП ГЕРБ на бул. „Марица” 91.", "date": "2017-06-05", "title": "Пловдив: Народни представители от ПП ГЕРБ ще приемат граждани"}
{"url": "http://www.focus-news.net/news/2017/06/05/2401462/sofiya-vavezhda-se-vremenna-organizatsiya-na-dvizhenieto-za-rehabilitatsiya-na-bul-asen-yordanov-ot-kragovoto-krastovishte-na-ploshtad-na-aviatsiyata-do-bul-shipchenski-prohod.html", "text": "От 00.00 часа на 5 юни до 24.00 часа на 15 юни 2017 г. се забранява  влизането на пътни превозни средства по дясната част от източнотo пътно платно на бул. „Асен Йорданов” между кръговото кръстовище на площад на Авиацията и бул. „Шипченски проход”, като се осигурява в лявата част от пътното платно лента от 4.50 м. за движение на превозни средства в същия участък от булеварда. Това съобщиха от пресцентъра на Столична община.\r\nЗа същото време се изместват спирки с код 1260 „ПЛОЩАД НА АВИАЦИЯТА“ и с код 2615 „СПОРТНА ЗАЛА АРЕНА АРМЕЕЦ“ в посока ж.к. „Дружба“, като се изместят в активната лента за движение, успоредно на съществуващото им местоположение.", "date": "2017-06-05", "title": "София: Въвежда се временна организация на движението за рехабилитация на бул. „Асен Йорданов” от кръговото кръстовище на площад на Авиацията до бул. „Шипченски проход”"}
{"url": "http://www.focus-news.net/news/2017/06/05/2401463/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Интензивен е трафикът в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. По моста в село Бошуля е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля. По третокласния път Пещера - Ново село до 15 км се извършва частичен ремонт на асфалтовата настилка. Опасност от падащи камъни има в Родопската част на областта, по направленията Пещера -\r\n Батак - Широка поляна, Варвара - Гара Костандово и Белово - Юндола.\r\nВаня НИКОЛОВА", "date": "2017-06-05", "title": "Пазарджик: Опасност от падащи камъни има в родопската част на областта"}
{"url": "http://www.focus-news.net/news/2017/06/05/2401464/denyat-5-yuni-v-svetovnata-istoriya.html", "text": "2016 г.\r\nШвейцарските гласоподаватели отхвърлиха предложението за въвеждане на гарантиран основен доход за всички в страната.2015 г.\r\nАгенцията за борба с корупцията в Румъния започва наказателно производство срещу министър-председателя Виктор Понта.2014 г.\r\nВ Италия са арестувани 41 членове на Коза ностра.2013 г.\r\nНаваз Шариф за четвърти път става министър-председател на Пакистан.2012 г.\r\nСирия изгонва посланиците на 17 страни, включително българския шарже д'афер. Посланиците на САЩ, Франция, Великобритания, Швейцария, Турция, Италия и Испания, както и временните ръководители на мисиите на България, Белгия, Германия и Канада са обявени за персона нон-грата.\r\nЛибийското правителство отново установява контрол над международното летище в Триполи, след като членове на въоръжена групировка блокират пистата с искане техен лидер да бъде освободен. Част от нападателите са задържани.2011 г.\r\nНа парламентарните избори в Португалия, управляващата Социалистическа партия претърпява поражение, получавайки 24,4—30 % от гласовете, като опозиционната Социал-демократическа партия начело с Педро Пасушем Коелю получава 37—42,5 % от гласовете.\r\nИзраелски военни откриват огън по протестиращи сирийци, опитващи се да преминат границата на Голанските възвишения. Убити са 23-ма човека, а ранените са над 325.\r\nВ Македония се провеждат парламентарни избори, а в Перу - втори тур на президентските избори.2006 г.\r\nЛибийска правителствена делегация пристига в столицата на САЩ Вашингтон на първата си официална визита, след възстановяването на дипломатическите отношения между Триполи и Вашингтон. \r\nПрез 2004 г. правителството във Вашингтон започва да възстановява дипломатическите си отношения със северноафриканската страна след 25-годишно прекъсване.2003 г.\r\nСерия от атентати в Чечня — 16 души загиват при взрив в град Моздок.1991 г.\r\nПрезидентът на СССР Михаил Горбачов получава Нобелова награда за мир за заслугите му в подобряването на отношенията между Изтока и Запада.\r\nМихаил Сергеевич Горбачов е руски партиен и държавен деец. Той е роден на 13 март 1931 г. в с. Приволное, Красногвардейски район на Ставрополския край. През 1955 г. завършва Юридическия факултет на Московския държавен университет, по-късно и Ставрополския селскостопански институт (1967 г.).\r\nПрез 1946-1950 г. работи като механизатор в МТС в родния си край. От 1952 г. е член на КПСС. От април 1970 г. е първи секретар на Ставрополския краеви комитет на КПСС. Член на ЦК на КПСС от 1971 г., на Политбюро на ЦК на КПСС - от 1980 г. В периода 1978-1985 г. е секретар, след което и генерален –секретар на ЦК на КПСС. В периода 1990-1991 г. е президент на СССР. Слиза доброволно от политическата сцена след потушаването на комунистическия \"пуч\" в СССР през лятото на 1991 г. Основател и ръководител на фондация \"Горбачов\" за изследване и развитие на демократичните процеси. През 1990 г. получава нобелова награда за мир. През 2002 г. посещава България. \"Доктор хонорис кауза\" на над 100 университета в света, както и на СУ” Св. Климент Охридкси” от 2002 г.1981 г.\r\nВ доклад на Здравния център на Сан Франциско за високата смъртност сред хомосексуалистите при пневмония за първи път се споменава за установеното при заболелите понижение на клетъчния имунитет, добило по-късно популярност под името СПИН.\r\nСиндромът на придобита имунна недостатъчност е вирусно заболяване, предавано по полов или кръвен път, при което имунната система загубва функционалната си способност и организмът остава без защита от каквато и да е инфекция.1975 г.\r\nСуецкият канал отваря за първи път след Шестдневната война1973 г. \r\nЗа първи път се чества 5 юни като Международен ден за опазване на околната среда. Той е обявен за Международен по решение на конференцията на ООН по проблемите на околната среда, проведена в Стокхолм през 1972 г. На този форум е приета Декларация за околната среда - първият международен договор за принципите за екологична защита на Земята. Провежда се под егидата на Програмата на ООН за околната среда (ЮНЕП). Ежегодно на този ден се присъжда основната награда на ООН в областта на околната среда и развитието - \"Глобал - 500\" на държавни, политически и обществени дейци, допринесли с дейността си за опазването на околната среда.1967 г.\r\nС нападението на Израел над Египет, Сирия, Йордания, Ирак и Ливан започва Шестдневната война в Близкия изток. Израелците завземат Източен Ерусалим и градът е обединен.\r\nШестдневната война се провежда от 5 юни до 10 юни 1967 г. Тя е превантивна военна кампания, инициирана от генерал Деян в качеството му на израелски министър на отбраната срещу Египет, Сирия и Йордания. Войната е причинена от постепенната ерозия, под египетския натиск, на мироопазващия корпус на ООН, дислоциран след Синайската кампания от 1956 г., от концентрацията на арабски армии по израелските граници (май 1967 г.) и от новата египетска военноморска блокада, която затваря залива Акаба за израелско корабоплаване. Във военно отношение войната е забележителен успех за Израел. Атаките срещу летищата в Египет, Сирия, Ирак и Йордания на практика унищожават арабските военновъздушни сили на 5 юни, като авиацията достига чак до Луксор и Ран Банас. Египетските танкови сили са разгромени в Синай, а на 7 юни е достигнат и Суетския канал, като целия западен бряг на р. Йордан е окупиран същия ден. Накрая израелците овладяват Голанските възвишения, завземат гр. Кунейтра и проникват на повече от 40 км. навътре в Сирия. В политическо отношение поражението на Египет временно отслабва позициите на Насър. Израелската победа отваря отново залива Акаба и премахва непосредствената опасност от съгласуваната арабска кампания по всички фронтове. След войната нови 600 000 араби се озовават под израелска власт в окупирания Западен бряг на река Йордан. Арабско-израелският въоръжен конфликт е подновен с Октомврийската война от 1973 г.1947 г.\r\nДържавният секретар на САЩ Джордж Маршал, в речта си в Харвардския университет, излага програмата за следвоенно възстановяване на Европа, станала известна под името “план Маршал”.\r\nПланът Маршал e свързан с оказване на помощ от страна на САЩ за 16 западноевропейски страни, която възлиза на 16,4 млрд. Долара, под формата на икономическа и военна помощ и на заеми, предоставени за периода 1948-1952 г.\r\nДжордж Кетлет Маршал е американски държавник и политик, армейски генерал (1944 г.). Той е роден на 31 декември 1880 г. в Юнионтаун, Пенсилвания. Завършва военния колеж във Вирджиния. Участва в I световна война. От 1939 г. е началник на генералния щаб на САЩ и един от авторите на стратегическите планове на САЩ и Великобритания през II световна война. В периода 1945 –1949 г. е държавен секретар. През 1950-1951 г. е министър на отбраната, един от инициаторите за създаване на отбранителния съюз НАТО. През 1953 г. получава Нобелова награда за мир за заслугите му за изграждането на следвоенна Европа. Той е първият военен деец - нобелист. Умира на 16 октомври 1959 г. във Вашингтон.1945 г.\r\nВърховните главнокомандващи на страните – победителки във Втората световна война (САЩ, Великобритания, Франция и СССР) – Айзенхауер, Монтгомъри, Де Тасини и Жуков, подписват в Берлин декларация за поражението на Германия и за съвместното управление на нейната територия от правителствата на четирите държави, като я разделят на четири окупационни зони.1944 г.\r\nПо време на Втора световна война над 1000 британски бомбардировача пускат 5000 тона бомби по германски артилерийски батареи на брега на Нормандия при подготовката за десанта от 6 юни 1944 г.1864 г.\r\nАмериканска гражданска война: Битката за Пиемонт завършва с победа на войските на генерал Дейвид Хънтър от Севера над войските на конфедератите от Юга. Битката се води при Пиемонт във Вирджиния. Близо 1 000 души са пленени.1849 г.\r\nДания става конституционна монархия с подписването на нова конституция.1455 г.\r\nПоетът Франсоа Вийон ранява смъртоносно свещеник, за което е прогонен.\r\nФрансоа Вийон е френски поет. Води скитнически живот. Автор е на поемата \"Малкото завещание\" (1456 г.) и на морално-лиричната изповед \"Голямото завещание\" (1461 г.). В своята поезия Вийон отразява възгледите на късното Средновековие.1305 г.\r\nБертран де Го е избран за папа под името Климент V.На тази дата са родени:1941 г.\r\nРодена е Барбара Брилска – полска актриса. През 1967 г. завършва Висшата театрална школа в Лодз. Дебютира в киното през 1966 г. - \"След това ще настъпи тишина\". Сред най-добрите й роли са участията й във филмите \"Фараон\" (1966 г.), \"Пан Володийовски\" (1969 г.), \"Полски албум\" (1970 г.), \"Анатомия на любовта\" (1967 г.), \"Романсът на Тереза Хенерт\" (1978 г.), \"Симфония на мълчанието\" (2001 г.). Участва и в чужди продукции - на бившите СССР и ГДР, на Чехия, България и Франция: \"Освобождение\" (1970 г.), \"Градове и години\" (1974 г.), \"Ирония на съдбата, или Честита баня\" (тв, 1975 г.); \"По следата на Сокола\" (1967 г.), \"Бели вълци\" (1969 г.), \"Пигмалион ХII\" (1970 г.), \"Бракоразводен процес\" (1972 г.), \"Архив на смъртта\" (тв, 1982 г.); \"Концерт за оставащите\" (1977 г.), \"Тихият американец в Прага\" (1978 г.); \"Умирай само в краен случай\" (тв, 1979 г.); \"Голямата любов на Балзак\" (тв, 1974 г.).1916 г.\r\nРоден е на 24 май 1850 г. в Листоуъл, Ирландия. През 1868 г. завършва Военната академия. От 1874 г. е в британските колониални войски. В периода 1886-1888 г. ген.-губернатор на Източен Судан. През 1895-1898 г. командва британските войски в Египет, ръководи потушаването на въстанието на махдистите. През 1899-1900 г. е началник-щаб, през 1900-1902 г. е командващ британските войски по време на Англо-бурската война (1899-1902 г.). През 1902-1909 г. служи в Индия. През 1911-1914 г. британски агент и генерален консул в Египет и фактически управител на страната. През 1914 г. е военен министър на Великобритания. Загива на крайцера “Хемпшир”, който попада на мина.1898 г.\r\nРоден е Федерико Гарсия Лорка. Той е испански поет. Завършва право в Гранада и се преселва в Мадрид, където се отдава на литературна, театрална и музикална дейност. През 1922 г. създава пътуващия театър \"Ла Барака\". Застава на страната на прогресивните испански среди, член на Испанското дружество на приятелите на СССР. Автор е на няколко стихосбирки, от които \"Циганско романсеро\" обхваща творчеството му от 1924 г. до 1928 г. Федерико Гарсия Лорка е автор на пиесите \"Мариана Пенида\", \"Чудесната обущарка\", \"Балаганът на дон Кристобал\", \"Любовта на дон Перлимплин с Белиза в градината\", \"Кървава сватба\", \"Нерма\", \"Дона Росита - девицата, или Езикът на цветовете\", \"Домът на Бернардо Алба\".1853 г.\r\nРоден е Владимир Владимирович Луцки – руски офицер, политически емигрант в България. Завършва морския кадетски корпус в Санкт Петербург. Владимир Луцки напуска Русия след убийството на император Александър II (1 март 1881 г.). Заминава за Франция, а през 1882 г. пристига в България. Постъпва на работа като окръжен инженер в Стара Загора, а после в Пазарджик. През 1885 г. постъпва с група народоволци в Дунавската флотилия. По време на Сръбско-българската война – 1885 г. командва парахода \"Голубчик\". В армията служи до детронацията на княз Александър I Батенберг през 1886 г. През 1890 г. в Цариград е арестуван от руската полиция. Върнат е в Русия, където е осъден на заточение.На тази дата умират:1947 г.\r\nУмира Карл Иванович Богданович – полски геолог и пътешественик. Той е роден на 29 ноември 1864 г. в Люцин, Витебска губерния. В периода 1902-1919 г. е професор в Петербургския геологичен институт. Изследва Персия, Туркестан, Тибет, Сибир, Манджурия и Камчатка. Живее в Полша (1919 г.), където е професор в Краковския геологичен институт.1916 г.\r\nУмира Хораций Хервърд Кичънър – британски фелдмаршал (1909 г.), граф Хартумски (1914 г.). 1826 г.\r\nУмира Карл Мария фон Вебер – един от най-видните представители на немската музика от първата четвърт на XIX в. \r\nРоден е през 1786 г. в Ойтин, Германия. Не успява да получи системно музикално образование и сменя много учители, между които М. Хайдн (брат на Йозеф Хайдн) и абат Фоглер. На 14 години е вече автор на няколко инструментални пиеси. На 18 години е диригент в оперния театър във Вроцлав (Бреслау) и автор на сериозни произведения (операта \"Петер Шмол и неговите съседи\", 1801 г.). През 1810 г. създава операта \"Силвана\", а през 1811 г. - \"Абу Хасан\", която е в духа на немския зигшпил. Виртуозен пианист, изнася много концерти, които му носят славата на голям изпълнител. През 1813 г. е диригент на операта в Прага, а след 3 години е в Дрезден, където създава най-значимите си творби: инструменталните произведения \"Покана за танц\" за пиано, Концертна пиеса за пиано и оркестър, Концерт за кларинет и оркестър и др.; оперите \"Вълшебният стрелец\" (1820 г.), \"Еврианта\" (1823 г.), операта с приказен сюжет \"Оберон\" (1826 г.), музиката към драмата на Волф \"Прециоза\" (1820 г.). Автор е на концертни пиеси за духови инструменти, камерна музика, кантати, хорове и др. През 1826 г. заминава за Лондон, където поставя последната си опера \"Оберон\". Тялото му е пренесено в Германия през 1844 г.За изготвянето на историческата справка на Агенция “Фокус” са използвани следните източници:", "date": "2017-06-05", "title": "Денят 5 юни в световната история"}
{"url": "http://www.focus-news.net/news/2017/06/05/2401448/dobrich-ombudsmanat-maya-manolova-shte-se-sreshtne-s-minyorite-ot-mina-obrochishte.html", "text": "От 8.45 часа омбудсманът Мая Манолова ще бъде отново при протестиращите миньори от мангановата мина „Оброчище“. Това съобщиха от пресцентъра на Омбудсмана на Р България. Близо два месеца след последната стачка, от дни 17 работници отказват да излязат от галериите на 300 метра под земята, заради поредното забавяне на техните заплати и ваучери за храна.\r\nПрипомняме, че на 23 април т.г., след дълги и трудни преговори, в които ключова роля изигра омбудсманът Мая Манолова, миньорите подписаха колективен трудов договор с изпълнителния директор на фирмата-концесионер Дейвид Уелингс, като документът бе изготвен лично от националния обществен посредник.\r\nВъпреки усилията на омбудсмана обаче, миньорите отново алармираха Манолова, че нито една от точките в пописания договор не се спазва и настояват за нейната спешна намеса, както и за оставката на Тереза Данкова - мениджър маркетинг и администрация, упълномощена от концесионера да представлява „Евроманган“ ЕАД. Миньорите призовават и за незабавна намеса на правителството и прекратяване на концесията с Уелингс.", "date": "2017-06-05", "title": "Добрич: Омбудсманът Мая Манолова ще се срещне с миньорите от мина „Оброчище“"}
{"url": "http://www.focus-news.net/news/2017/06/05/2401465/gd-granichna-politsiya-7-km-e-kolonata-ot-tovarni-avtomobili-na-izhod-na-gkpp-kapitan-andreevo.html", "text": "Към 06.00 часа на българо-турската граница на ГКПП Капитан Андреево има колона от 7 км. от товарни автомобили на изход. Това съобщиха от пресцентъра на ГД \"Гранична полиция\". На българо-румънската граница трафикът е нормален. На ГКПП \"Дунав мост - Видин\" има колона 2 км от товарни автомобили на изход.\r\nНормален е трафикът на всички пунктове на границите със Сърбия, Македония и Гърция.", "date": "2017-06-05", "title": "ГД \"Гранична полиция\": 7 км е колоната от товарни автомобили на изход на ГКПП \"Капитан Андреево\""}
{"url": "http://www.focus-news.net/news/2017/06/05/2401456/bbc-britanskata-politsiya-e-identifitsirala-trimata-napadateli-ot-london.html", "text": "От британската полиция, която разследва терористичния акт от събота срещу неделя вечерта, заявиха, че вече знаят самоличностите на тримата нападатели, които убиха седем души и раниха 48, съобщава BBC.\r\nИмената им ще бъдат огласени възможно най-скоро, когато е „оперативно възможно“.\r\nПо-рано органите на реда след полицейска операция в апартамент, принадлежащ на един от тримата нападатели, които бяха ликвидирани на местопрестъплението, арестуваха 12 души.\r\nВ събота срещу неделя вечерта микробус удари пешеходци на Лондонския мост. След това трима мъже слязоха и намушкаха граждани в базар наблизо. Накрая нападателите бяха застреляни от осем полицаи, които изстреляха общо 50 патрона. Погрешка те уцелиха и цивилен гражданин. Той е настанен в болница, като няма опасност за живота му. Цветан Петров", "date": "2017-06-05", "title": "BBC: Британската полиция е идентифицирала тримата нападатели от Лондон"}
{"url": "http://www.focus-news.net/news/2017/06/05/2401466/api-ot-dnes-do-17-yuni-dvizhenieto-pri-25-ti-km-na-pat-ii-18-sofiyski-okolovrasten-pat-shte-se-izvarshva-v-dvuposochno-v-edno-platno.html", "text": "От днес до 17-ти юни, движението при 25-ти километър на път II-18 Софийски околовръстен път ще се извършва двупосочно в едното платно, поради ремонт на пътен възел Околовръстен път – Челопешко шосе. Поетапно ще бъде затворено първо платното в посока АМ „Тракия“, а на следващ етап и платното в посока Нови Искър. Това съобщиха от Агенция \"Пътна инфраструктура\".\r\nНеобходимо е шофьорите да спазват стриктно поставената пътна сигнализация, ограничението на скоростта от 40 км/ч. и указанията на контролните органи.\r\nРемонтните дейности се изпълняват от Столична община.", "date": "2017-06-05", "title": "АПИ: От днес до 17 юни движението при 25-ти км на път II-18 Софийски околовръстен път ще се извършва в двупосочно в едно платно"}
{"url": "http://www.focus-news.net/news/2017/06/05/2401468/sofiya-vavezhda-se-organizatsiya-na-dvizhenieto-vav-vrazka-sas-sabitie-v-sofiyskata-gradska-hudozhestvena-galeriya.html", "text": "Въвежда се организация на движението във връзка със събитие в Софийската градска художествена галерия(СГХГ). Това съобщиха от пресцентъра на Столична община. От 08.00 до 12.00 часа днес и от 14.00 до 18.00 часа на 7 юни 2017 г. се забранява престоят и паркирането на пътни превозни средства, с изключение на товарния автомобил извършващ товаро-разтоварни дейности на ул. „Кн. Александър І”, в частта до местата в режим на платено паркиране „служебен абонамент” обслужващи Софийска градска художествена галерия.", "date": "2017-06-05", "title": "София: Въвежда се организация на движението във връзка със събитие в Софийската градска художествена галерия"}
{"url": "http://www.focus-news.net/news/2017/06/05/2401467/plovdiv-povishena-opasnost-ot-svlachishta-ima-po-patishtata-v-planinskite-rayoni-v-oblastta.html", "text": "Повишена опасност от свличане на земна маса има по пътищата в планинските райони на Пловдивска област – Юговско ханче-Югово-Лъки-Здравец, Асеновград-Смолян, София-Карлово-Бургас, Смолян-Кричим-Стамболийски, Кричим-Михалково, както и при проходите „Козница” и „Стражата”. Това съобщи за Радио „Фокус“ – Пловдив дежурен служител в Областно пътно управление - Пловдив.\r\nОстават валидни въведените ограничения на движението в Пловдивско. Проходът Троян-Кърнаре е затворен за преминаване на камиони над 10 тона, заради ремонт на мост. Забранено е движението на камиони над 5 тона по пътя Плодовитово-Първомай-Асеновград в района на км 6. Причината е влошено състояние на стоманен мост на р. Марица. Обходният маршрут е през път II-66 Стара Загора-Поповица и път I-8 София-Пловдив-Свиленград. До 20 декември остава забранено движението на камиони над 12 тона по пътя Поповица-Болярци. Забранено е и преминаването на МПС с височина над 4 метра през тунелите по път II-86 Асеновград-Нареченски бани. Обходният маршрут за по-високите превозни средства е по пътя Кричим-Девин.\r\nИнтензивен е трафикът на територията на град Пловдив, но движението се осъществява без затруднения. Струпване на автомобили има по главните градски булеварди - „Христо Ботев“ и „Цар Борис III Обединител“. Преминаването през светофарните уредби се извършва средно за около 3 минути. На места пътните настилки са мокри.\r\nКристиян ГАРОВ", "date": "2017-06-05", "title": "Пловдив: Повишена опасност от свлачища има по пътищата в планинските райони в областта"}
{"url": "http://www.focus-news.net/news/2017/06/05/2401471/varna-narodniyat-predstavitel-ot-pp-gerb-emiliya-milkova-organizira-priemna-za-grazhdani.html", "text": "Народният представител от ПП ГЕРБ – Варна Емилия Милкова ще има приемен ден за граждани, съобщиха от пресцентъра на ПП ГЕРБ. Милкова ще отговаря на въпроси на варненци от 10.00 до 12.00 часа в клуба на ПП ГЕРБ на ул. „Г. Бенковски” №1 в морската столица.", "date": "2017-06-05", "title": "Варна: Народният представител от ПП ГЕРБ Емилия Милкова организира приемна за граждани"}
{"url": "http://www.focus-news.net/news/2017/06/05/2401470/die-frankfurter-rundschau-vatreshniyat-ministar-na-hesen-pristiga-na-tridnevno-poseshtenie-v-balgariya-za-inspektsiya-na-vanshnata-granitsa-na-es.html", "text": "Министърът на вътрешните работи на федералната германска провинция Хесен Петер Бойт пристига в понеделник, 5 юни, на тридневно посещение в България, за да се запознае отблизо с работата на европейската агенция „Фронтекс“, изпратила мисия на външната граница на Общността, съобщава вестник Die Frankfurter Rundschau.\r\nГерманският християндемократ води енергична кампания за засилване на контрола при влизане и излизане от държавите в Европейския съюз. „Като европейци ние трябва да сме наясно кой има перспектива да остане и кой не“, заяви Бойт в събота във Висбаден, в навечерието за отпътуването си към България. „Всеки, който влезе в ЕС, трябва да знае какви изисквания трябва да бъдат изпълнени, за да остане с нас“, категоричен бе вътрешният министър на Хесен, допълвайки, че в тази насока са необходими ясни правила. \r\nВ България Бойт ще бъде придружен от саксонския си колега Маркус Улбиг. Двамата министри ще посетят полицейските служители от двете германски провинции, дислоцирани на външната граница на ЕС. Планирани са срещи с дипломатите от посолството на ФРГ в България, а също и с представители на Министерството на вътрешните работи в София.Тереза Герова", "date": "2017-06-05", "title": "Die Frankfurter Rundschau: Вътрешният министър на Хесен пристига на тридневно посещение в България за инспекция на външната граница на ЕС"}
{"url": "http://www.focus-news.net/news/2017/06/05/2401472/pregled-na-osnovnite-temi-v-d.html", "text": "Прокуратурата разследва случая с протестиращите миньори в рудник „Оброчище“, които отново стачкуват, съобщава челото на вестник „Нова добруджанска трибуна“. Окръжната прокуратура в Добрич извършва проверка във връзка с поредния протест на миньорите заради неизплатени заплати. Проверяват се количествата манганова руда, които концесионерът „Евроманган“ АД е изнесъл от Пристанище – Варна през последните 10 години. Целта е да се установи дали има несъответствие между декларираните пред държавата количества руда и експорта. \r\n„Община Балчик поема издръжката на 50 полицаи през лятото“, съобщава изданието. Решението затова е гласувано на сесия на Общинския съвет. Полицаи ще бъдат командировани от други части на страната в службите в Албена и Балчик. Сред командированите полицаи ще има 8 от Румъния. \r\n„В Добрич и Констанца ще има фермерски пазари за биопродукти“, съобщава изданието. Това ще се случи с финансовата подкрепа на Програмата за трансгранично сътрудничество “INTERREG”. На пресконференция в Добрич е било представено началото на дейностите по проекта. Ще бъдат организирани също фестивали „Дарове на природата“. Проектът се реализира от Сдружение „Черноморски център за развитие“ в Добрич и „Маре нострум“ – Констанца. \r\n„Протестиращите миньори в Оброчище искат прекратяване на концесията“, съобщава на първа страница другият регионален вестник - „Добруджанска трибуна“. 15 миньори вече пети ден са под земята в знак на протест срещу системното неизпълнение на условията по концесионния договор. Двама протестиращи вече са излезли от мината заради влошено здравословно състояние. Вчера премиерът е разговарял с председателя на стачния комитет. Премиерът лично се е ангажирал да бъде анализиран концесионния договор от работна група на Министерство на енергетиката. \r\n„Ден на отворените врати в Добруджанския земеделски институт“, съобщава всекидневникът. Инициативата е традиционна и ще се проведе на 8 юни от 10.00 часа. Тогава ще бъдат представени над 40 сорта зърнено-житни култури, създадени и отглеждани в полетата на института. \r\nВ рубриката „Акценти“ – „Четири училища от областта ще бъдат обявени за иновативни“. 185 училища от цялата страна са предложени от Министерство на образованието. Те ще бъдат включени в списък, одобрен от Министерски съвет. От Добрич предложените училища са СУ „Димитър Талев“, СУ „Св. Климент Охридски“, Частната профилирана гимназия по туризъм и предприемачество „Райко Цончев“ и в Каварна – СУ „Стефан Караджа“.", "date": "2017-06-05", "title": "Преглед на основните теми в добруджанския печат"}
{"url": "http://www.focus-news.net/news/2017/06/05/2401469/sadat-shte-zasedava-po-deloto-sreshtu-bivshiya-rektor-na-meditsinskiya-universitet.html", "text": "Софийски градски съд ще заседава по делото срещу бившия ректор на Медицинския университет проф. Ваньо Митев и бившия главен секретар на учебното заведение - Алексей Алексеев. Двамата са обвинени в сключване на неизгодни сделки, нанесли материални щети на висшето учебно заведение. Освен това според прокуратурата в учебното заведение не са събирани такси за обучение от чужди студенти, а вместо това неправомерно са записвани да следват \"държавна поръчка\". \r\nПо изчисления на обвинението общо нанесените щети са за близо 1,4 млн. лв.", "date": "2017-06-05", "title": "Съдът ще заседава по делото срещу бившия ректор на Медицинския университет"}
{"url": "http://www.focus-news.net/news/2017/06/05/2401473/afp-darzhavniyat-sekretar-na-sasht-prizova-darzhavite-ot-persiyskiya-zaliv-da-ostanat-obedineni.html", "text": "Държавният секретар на Съединените американски щати Рекс Тилърсън призова в понеделник държавите от Персийския залив да останат обединени и да работят за преодоляване на различията, предава AFP. Коментарите му бяха направени, след като няколко държави от региона преустановиха дипломатическите си отношения с Катар.\r\n\"Ние със сигурност ще насърчим страните да седнат заедно и да се справят с тези различия… Ако има някаква роля, която можем да играем, за да им помогнем да се справят с тях, смятаме, че е важно Съветът за сътрудничество в Персийския залив да остане единен\", подчерта Тилърсън, който е на посещение в Сидни, Австралия. Тереза Герова", "date": "2017-06-05", "title": "AFP: Държавният секретар на САЩ призова държавите от Персийския залив да останат обединени"}
{"url": "http://www.focus-news.net/news/2017/06/05/2401475/gabrovo-narodniyat-predstavitel-ot-gerb-nikolay-sirakov-s-priemen-den-v-dryanovo.html", "text": "Народният представител от ГЕРБ Николай Сираков ще проведе приемен ден за жителите на община Дряново, съобщиха от пресцентъра на ПП ГЕРБ. От 10.00 до 12.00 часа той ще се срещне с жители на с. Гостилица, в Клуба на Кметството, а от 13.30 часа ще проведе приемен ден в офиса на ПП ГЕРБ - Дряново, ул. „ Ген. Ф. Радецки ” № 1.", "date": "2017-06-05", "title": "Габрово: Народният представител от ГЕРБ Николай Сираков с приемен ден в Дряново"}
{"url": "http://www.focus-news.net/news/2017/06/05/2401476/sofiyska-voda-vremenno-shte-prekasne-vodosnabdyavaneto-v-chast-ot-selo-german.html", "text": "„Софийска вода” временно ще прекъсне водоснабдяването в част от село Герман. Това съобщиха от пресцентъра на  дружеството. Във връзка с подмяна на сградно водопроводно отклонение на ул. „Липа“, с. Герман, се налага спиране на водоподаването от 9.00 до 17.00 часа на клиентите на „Софийска вода”, живеещи в района на:\r\nпо ул. „Липа“, от ул. „Проф. Васил Стоилов“ до ул. „Искър“;\r\nпо ул. „Искър“, от ул. „Липа“ до ул. „Георги Петров-Даскала“; \r\nпо ул. „Георги Петров-Даскала“, от ул. „Искър“ до ул. „Проф. Васил Стоилов“;\r\nпо ул. „Ген. Иван Колев“, от №40 до №62.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Липа“ ъгъла с ул. „Искър“.", "date": "2017-06-05", "title": "„Софийска вода” временно ще прекъсне водоснабдяването в част от село Герман"}
{"url": "http://www.focus-news.net/news/2017/06/05/2401477/stara-zagora-preskonferentsiya-po-povod-vi-mezhdunaroden-festival-dzhaz-forum-stara-zagora-shte-se-provede-v-sgradata-na-obshtinata.html", "text": "От 10.00 часа, в зала 2 на Община Стара Загора ще се проведе пресконференция на организаторите на VI Международен фестивал „Джаз форум Стара Загора“. Това съобщиха от пресцентъра на Община Стара Загора.", "date": "2017-06-05", "title": "Стара Загора: Пресконференция по повод VI Международен фестивал „Джаз форум Стара Загора“ ще се проведе в сградата на Общината"}
{"url": "http://www.focus-news.net/news/2017/06/05/2401474/pazardzhik-deputatat-ot-gerb-dimitar-gechev-shte-provede-priemna-v-belovo.html", "text": "Народният представител от ГЕРБ Димитър Гечев ще проведе приемна в Община Белово, съобщиха от пресцентъра на ПП ГЕРБ.  Откритата приемна на Димитър Гечев за граждани от община Белово ще се проведе от 14.00 часа. Предварителни записвания могат да се правят в офиса на партията в центъра на града.", "date": "2017-06-05", "title": "Пазарджик:  Депутатът от ГЕРБ Димитър Гечев ще проведе приемна в Белово"}
{"url": "http://www.focus-news.net/news/2017/06/05/2401478/blagoevgrad-pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е: „8-г. момченце потъна в басейн на хотел в село Баня, гост на хотела го извади и го върна към живота“. В статията пише, че всъщност братчето на момченцето е видяло, че поясът в басейна е празен, след което се е развикало за помощ. Друг акцент в броя е: „Буря повали кабел с 20000 V върху такси с двама клиенти в Дупница, оцеляха по чудо, застраховател отказва обезщетение, не било ПТП“. В ежедневника четем още, че тираджия от Сандански е открил в хладилния си камион между дините 13 бежанци и ги е предал на полицията. Друго заглавие от вестника гласи: „Срещу 20 лв. наем съветниците дадоха на Спортния тотализатор общински имот в топцентъра на Сандански“. В материала се уточнява, че тотопунктът е поставен без разрешение. В изданието е публикувано интервю с първият съдия по бокс в Благоевград – Лазар Андреев.\r\nВодеща тема за вестник „Вяра“ е: „Учителите в Благоевград с по-високи заплати след спазено обещание на кмета Камбитов! Гл. учител ще взема 735 лв.“. Друго заглавие от страниците на ежедневника гласи: „Жив по чудо! Гинекологът д-р Кр. Кръстев от Дупница се забоде в линейка със скутера си, с потрошени ребра е“. В ежедневника пише още, че Общински съвет-Бобов дол е отпуснал 1 300 лв. помощ на абитуриент, спортист, и на онкоболните Ради Стаменов и Кирка Панева.", "date": "2017-06-05", "title": "Благоевград: Преглед на основните теми в благоевградския печат"}
{"url": "http://www.focus-news.net/news/2017/06/05/2401484/zdf-v-nyu-york-shte-se-provede-parvata-po-roda-si-konferentsiya-za-svetovniya-okean.html", "text": "Представители на редица държави се събират в понеделник в Ню Йорк, за да вземат участие в организираната от ООН конференция за Световния океан, предава германският телевизионен канал ZDF. Форумът, който ще продължи до петък, 9 юни, е първият по рода си.\r\nВ рамките на конференцията ще се говори за най-големите предизвикателства пред Световния океан - от последиците за кораловите рифове от замърсяването с пластмаса и прекомерния риболов, до покачване на нивото на водите заради глобалното затопляне. Представителите на малки и големи държави ще обсъдят какви усилия може да бъдат положени, за да защитят най-важния ресурс на Земята.Тереза Герова", "date": "2017-06-05", "title": "ZDF: В Ню Йорк ще се проведе първата по рода си конференция за Световния океан"}
{"url": "http://www.focus-news.net/news/2017/06/05/2401483/haskovo-po-golyamata-chast-ot-grada-minava-na-voden-rezhim.html", "text": "По-голямата част от град Хасково минава на воден режим от днес. Искането за водния режим бе направено от ВиК Хасково заради драстично намалелите водни запаси в резервоарите, които захранват града с вода. Водата ще бъде спирана за 12 часа в по един район всеки ден, а през почивните дни, събота и неделя, в целия град да има вода. Така на практика се въвежда воден режим. \r\nДнес водозахранването се спира от 8.00 часа сутринта до 20.00 часа вечерта в район първи, който обхваща кварталите: „Орфей“, част от кв.„Република“ /блоковете по ул.„Акация“/ и бул.„ ВасилЛевски“, к-кс „Фантазия“, к-кс „Тенис кортове“, част от ж.к. „Кенана“- имотите, разположени над у-ще „Любен Каравелов“ - до напоителния канал, част от кв.„Любен Каравелов“- блоковете по ул.„Видин“, „Сливница“, „Щерю Вапцаров“ и „Стара планина“.\r\nВъв вторник (6 юни) от 8.00 сутринта до 20.00 часа вечерта без вода ще е район втори: кв.„Бадема“ и частта от кв.„Болярово“, от кв.„Бадема“ до центъра на кв.„Болярово“.\r\nВ сряда (7 юни) от 8.00 сутринта до 20.00 часа без вода ще е район трети: „Република“, „Овчарски“/от бул.„България“ до ул. „Македония - включително кв.„Дружба I“ от бул.„Васил Левски“ до ул.„Булаир“.\r\nВ четвъртък (8 юни) за времето от 8.00 до 20.00 часа вода няма да има В район четвърти: „Куба“, „Дружба“ /от бул.“Раковски“ до „Стара планина“/, „Любен Каравелов“, „Каменни“, „Воеводски“, части от кв.„Училищни“.\r\nВ петък (8 юни) от 8.00 до 20.00 часа водата ще е спряна в район пети: „Куба“-частта между ул.“Св.Св.Кирил и Методий“ и ул.“Розова долина“.\r\nПрез почивните дни ще има вода в целия град.\r\nВодата няма да бъде спирана в МБАЛ Хасково, в АГО-Хасково, в централна градска част и в южните квартали, които се захранват от ПС Узунджово: „Хисаря“, „Червена стена“, „Воеводски“, „Младежки хълм“, „Тракийски“, „Македонски“, „Овчарски“ и Източна индустриална зона. \r\nГоляма част от производствените предприятия в Хасково разполагат със собствени водоизточници, тези от тях, които обаче нямат такива и попадат в районите с режим, също ще бъдат засегнати, стана ясно на заседанието на щаба.", "date": "2017-06-05", "title": "Хасково: По-голямата част от града минава на воден режим"}
{"url": "http://www.focus-news.net/news/2017/06/05/2401480/yambol-s-bogata-kulturna-programa-shte-bade-otbelyazan-praznikat-na-grada.html", "text": "Концерти на световни рок-звезди, няколко тематични фестивала и още десетки други атрактивни събития включва празничната програма, посветена на Деня на Ямбол – 5 юни (Свети Дух). Това съобщиха от пресцентъра на Община Ямбол. От 20.30 часа в градския парк ще започне концертът на рок-легендите „Voices of Rainbow“. Програмата по случай празника на града включва още няколко акцента.Шестото вече издание на Панаира на туристическите забавления и анимации в Тракийския и античен град „Кабиле“ очаква своите гости на 10 и 11 юни. Програмата ще надмине всички очаквания с възстановки от три епохи: тракийска, римска и Средновековие. Изненадата този път са и кулинарните изкушения от кухнята на древните траки и римляни, както и много други атракции.\r\nНа финала, в шест поредни дни на 12 - 17 юни е ХХІІ издание на „Театралните празници „Невена Коканова“ със спектакли на водещи театри от страната.\r\nПълната програма на събитията може да бъде видяна на сайта на Община Ямбол, в банера „Денят на Ямбол“.\r\nПразничните събития се реализират с подкрепата на много фирми и с медийното партньорство на Z-Rock, Радио 1 Рок, Информационна агенция и Радио „Фокус“.", "date": "2017-06-05", "title": "Ямбол: С богата културна програма ще бъде отбелязан празникът на града"}
{"url": "http://www.focus-news.net/news/2017/06/05/2401482/mvr-12-dushi-sa-zaginali-a-25-sa-raneni-pri-katastrofi-v-stranata-prez-izminaloto-denonoshtie.html", "text": "12 души са загинали, а 25 са ранени при 14 тежки катастрофи в страната през изминалото денонощие. Това съобщиха от пресцентъра на МВР. Четирима от пострадалите са с опасност за живота. В столицата са регистрирани 3 тежки и 78 леки пътни произшествия, при които са пострадали 6 души.\r\nОт началото на годината жертвите при пътни инциденти са 236, а ранените - 2981.", "date": "2017-06-05", "title": "МВР: 12 души са загинали, а 25 са ранени при катастрофи в страната през изминалото денонощие"}
{"url": "http://www.focus-news.net/news/2017/06/05/2401479/ministar-temenuzhka-petkova-vremenno-prekratyavam-kontsesiyata-na-mina-obrochishte.html", "text": "Концесионерът на мина \"Оброчище\" има неизплатени концесионни възнаграждения към бюджета, които са близо 205 000 лева. На това основание от правото, което ми дава законът за подземните богатства, от днес временно ще прекратя тази концесия до изпълнение на ангажиментите на концесионера. Това каза министърът на енергетиката Теменужка Петкова в предаването \"Денят започва\" по БНТ.\r\nВременно се спират всички дейности по добив, но всички други задължения остават, добави още Петкова. Тя призова миньорите да излязат от мината, за да може и концесионерът да изпълни ангажиментите си и да не бъде подлаган на риск животът им там.\r\n\"Това временно спиране на договора не е основание да се търсят неустойки от страна на концесионера, както и не е и основание да се счита, че периодът, за който ще бъде спрян временно този договор, следва да бъде и задължително увеличен срокът на концесията. Законодателят ясно го е разписал в Закона за подземните богатства\", обясни министърът.\r\nМеждувременно продължава протестът на миньорите от \"Оброчище\" заради неизплатените им заплати. Миньорите поискаха разваляне на концесията на мината заради неизпълнение на подписания колективения трудов договор. Очаква се омбудсманът и представител на министерството на икономиката да пристигнат в мината в \"Оброчище\".", "date": "2017-06-05", "title": "Министър Теменужка Петкова: Временно прекратявам концесията на мина \"Оброчище\""}
{"url": "http://www.focus-news.net/news/2017/06/05/2401481/daily-sabah-binali-yaldaram-prizova-za-polaganeto-na-vzaimni-usiliya-za-vazstanovyavane-na-otnosheniyata-s-germaniya-i-es.html", "text": "Министър-председателят на Турция Бинали Йълдъръм заяви, че Анкара има намерение да възстанови отношенията си с Берлин, които се влошиха рязко в рамките на кампанията за референдума за конституционни промени от 16 април. Премиерът подчерта обаче, че ако подобна инициатива бъде предприета само от страна на Турция, няма да бъде увенчана с успех, пише вестник Daily Sabah.\r\nКоментарите на Йълдъръм бяха направени в рамките на почивните дни, в навечерието на посещението на германския външен министър Зигмар Габриел. Освен за отношенията с Берлин, турският премиер засегна и темата за връзките с ЕС и подчерта решимостта на Анкара да нормализира отношенията с Общността.\r\nПо отношение на турско-германските отношения, Йълдъръм заяви: \"Имаме известни разногласия с Германия, една от които е нежеланието на Германия да предприеме стъпки срещу филиалите на Гюленистката  терористична групировка (ФЕТО), участвала в опита за преврат от миналата година, като реагира на техните исканията за убежище положително и не предприе действия в отговор на действията на ФЕТО след смъртоносния опит за пуч тук“.\r\nОсвен това Йълдъръм напомни за толерантната позиция на германската държава към елементите на „Работническа партия на Кюрдистан“ (ПКК) в страната.\r\n\"Както нашият президент многократно заяви, тази позиция на германската държава вреди на отношенията между двете съюзни държави. Германският външен министър ще пристигне (в Турция) в понеделник и ще обсъди подробно тези въпроси с външния ни министър. „Инджирлик“, както и други въпроси, са в дневния ред. Аз също ще се видя с него (Зигмар Габриел – бел. р.). Нашата крайна цел е да възстановим отношенията\", увери турският вътрешен министър.Тереза Герова", "date": "2017-06-05", "title": "Daily Sabah: Бинали Йълдъръм призова за полагането на взаимни усилия за възстановяване на отношенията с Германия и ЕС"}
{"url": "http://www.focus-news.net/news/2017/06/05/2401488/smolyan-narodniyat-predstavitel-dora-yankova-i-obshtinskite-savetnitsi-na-bsp-organizirat-priemna-za-grazhdani.html", "text": "Народният представител от Коалиция „БСП за България” Дора Янкова и общинските съветници на БСП – Смолян организират приемна за гражданите на областния град, съобщиха от пресцентъра на БСП – Смолян. Приемната ще се проведе от 11.00до 13.00 часа на бул. „България” № 69, Общински съвет на БСП – Смолян.", "date": "2017-06-05", "title": "Смолян: Народният представител Дора Янкова и общинските съветници на БСП организират приемна за граждани"}
{"url": "http://www.focus-news.net/news/2017/06/05/2401487/veliko-tarnovo-vavezhda-se-vremenna-organizatsiya-na-dvizhenieto-v-grada-za-nagrazhdavane-na-futbolen-klub-etar-s-shampionskata-kupa-na-vtora-profesionalna-liga.html", "text": "Въвежда се временна организация на движението във Велико Търново за награждаване на Футболен клуб „Етър“ с шампионската купа на втора професионална лига. Това съобщиха от пресцентъра на Община Велико Търново.\r\nВъв връзка с организиране и провеждане на специално събитие за тържественото награждаване на Футболен клуб „Етър“ с шампионската купа на втора професионална лига се въвежда следната временна организация на движението:\r\nСпиране на движението за МПС и освобождаване от паркирани автомобили:\r\n-\tНа 5 юни /понеделник/ 2017г. за времето от 18,30 ч. до 20:30ч. /или до приключване на събитието/, от МДТ „К.Кисимов“ до сградата на Община Велико Търново;\r\n-\tНа 5 юни /понеделник/ 2017г за времето от 20,00 ч. до 21:00 ч. /или до приключване на събитието /, поетапно спиране и възстановяване на движението по маршрут : „ул. „Независимост“, ул. Стефан Стамболов“, ул. „Велчова завера“, ул. Иван Вазов“;\r\n-\tНа 5 юни /понеделник/ 2017 г. за времето от 20,00 до 22,30 ч. пл. „Цар Асен I“ и свързаните с него улици за излъчване на Аудио-визуален спектакъл „Царевград Търнов -звук и светлина“.", "date": "2017-06-05", "title": "Велико Търново: Въвежда се временна организация на движението в града за награждаване на Футболен клуб „Етър“ с шампионската купа на втора професионална лига"}
{"url": "http://www.focus-news.net/news/2017/06/05/2401461/ria-novosti-bahreyn-zatvori-vazdushnoto-si-prostranstvo-za-poleti-na-katarski-samoleti.html", "text": "Бахрейн обяви, че затваря своето въздушно пространство за полети на самолети на националния превозвач на Катар - Qatar Airways, съобщава агенция РИА Новости, като се позовава на информация от бахрейнското Министерство на външните работи.\r\nВъпросното решение е прието от властите в Манама заедно с решението за прекратяване на дипломатическите отношения с Доха, както и със забрана бахрейнски граждани да пътуват до Катар. Цветан Петров", "date": "2017-06-05", "title": "РИА Новости: Бахрейн затвори въздушното си пространство за полети на катарски самолети"}
{"url": "http://www.focus-news.net/news/2017/06/05/2401491/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Навсякъде времето е ясно, с много слаби ветрове. Няма регистрирани инциденти с туристи през изминалото денонощие. Информация за обстановката в планините може да намерите на . Телефоните на ПСС са: 02/ 9632000 и 088 1470", "date": "2017-06-05", "title": "ПСС: Добри са условията за туризъм в планините"}
{"url": "http://www.focus-news.net/news/2017/06/05/2401492/blagoevgrad-nova-lavitsa-pristigna-v-zoologicheskata-gradina-v-grada.html", "text": "Нов женски лъв вече обитава зоологическата градина в Благоевград. Животното е транспортирано от зоопарка в град Варна и е настанено в благоевградския парк за животни късно снощи. Това съобщиха от пресцентъра на Община Благоевград. Решението за доставяне на лъвицата е взето непосредствено след смъртта на предишната, живяла в благоевградската зоологическа градина. Новото попълнение сред животните е на две години. То е транспортирано съобразно всички условия за безопасност и хуманно отношение към животните. В момента лъвицата е отделена чрез мрежа от мъжкия екземпляр, с цел двете животни да се опознаят визуално, преди да започнат да делят общо пространство. \r\nВ зоопарка в Благоевград в момента има около 220 животни от близо 30 вида. Сред тях са мечки, маймуни, благородни елени,, бодливи свинчета, папагали, патици, нутрии, фазани, чакали и др.\r\nНаскоро, по-разпореждане на кмета на Благоевград д-р Атанас Камбитов, са предприети дейности за разширяване на част от клетките в зоологическата градина в Благоевград. Целта е да се осигури по-широк периметър на движение обитателите. \r\nПрез последните година са изградени пет нови клетки, включително клетката на мечките, на чакалите, вълците, лопатарите. Зоопаркът разполага с ветеринарно-медицински кабинет, оборудван с необходимата апаратура. Животинските видове имат медицински картони, в които се вписват направените прегледи и евентуални лечения. Животните се хранят по утвърдени хранителни дажби. Хигиенизирането на помещенията става ежедневно. Здравословното състояние на животните, обитаващи благоевградския зоопарк, е добро и се следи от специалисти.", "date": "2017-06-05", "title": "Благоевград: Нова лъвица пристигна в зоологическата градина в града"}
{"url": "http://www.focus-news.net/news/2017/06/05/2401494/stara-zagora-aktrisata-ginka-stancheva-ima-zvezda-i-svoya-lipa-v-aleyata-na-slavata-v-grada.html", "text": "Голямата българска актриса Гинка Станчева засади своя липова фиданка в Алеята на Международния фестивал за европейско кино „Златната липа“, който се провежда в Стара Загора. Това съобщиха от пресцентъра на Община Стара Загора. До 7 юни напълно безплатно в залите на оперния театър и Регионалната библиотека „З. Княжески“ ще бъдат показани общо 42 филма, произведени в 17 европейски страни през 2016 година. 9 от тях ще се състезават в конкурсната програма на фестивала.\r\nТрагичният инцидент в Лондон не остави равнодушна гранддамата на българското кино и предизвика искрени сълзи в очите ѝ. „Господи, до кога с тези трагични вести? Колко души още трябва да загинат, за да разберат световните политици, че трябва да се обединят срещу злото , наречено тероризъм?  Това беше някога най-спокойният град, разхождала съм се до 3 след полунощ сама из улиците!“, изплака пред журналисти актрисата.  \r\nВ нощта на откриването в залата на старозагорската опера Гинка Станчева получи почетния плакет „Златната липа“ за цялостния си принос в родната филмография. Край сградата на оперния театър тя засади своя липичка в Алеята на славата, до която има звезда с нейното име.\r\nПо думите на директора на фестивала Магдалена Ралчева, терористичният акт в Лондон оказал силно въздействие върху члена на международното жури, младият английски режисьор Даниел Фитзсимънс, който прекарал нощта ровейки в интернет за подробности за трагедията. Неговата последна лента „Местни жители“ ще бъде показана в извънконкурсната програма на 7 юни.\r\nВ конкурсната програма от петото издание на фестивала „Златната липа“, което стартира с изискана церемония в съботната вечер са включени 9 ленти от Грузия, Дания, Естония, Русия , Сърбия, Полша, Чехия , Германия и родният „Слава“ на Кристина Грозева и Петър Вълчанов.\r\nВ журито с председател Владимир Пенев участват актьори и режисьори от Русия, Грузия , Англия и родената в Чехия, но работеща в Австрия монтажистка Зузана Валтер.\r\nПри откриването на феста Владимир Пенев изрази огромната си благодарност към организаторите и най-вече към Община Стара Загора, че дават възможност на старозагорци и гостите на града да се запознаят с най-добрите образци на новото европейско кино.", "date": "2017-06-05", "title": "Стара Загора: Актрисата Гинка Станчева има звезда и своя липа в Алеята на славата в града"}
{"url": "http://www.focus-news.net/news/2017/06/05/2401489/gen-kircho-kirov-svobodata-v-internet-se-okazva-silno-orazhie-v-ratsete-na-teroristite.html", "text": "Свободата в интернет се оказва силно оръжие в ръцете на терористите. Това каза в Сутрешния блок „Добро утро, България“ на Радио „Фокус“ ген. Кирчо Киров, бивш директор на Националната разузнавателна служба. По думите му след атентата в британската столица като че ли за пръв път е ясно изведена необходимостта от борба с тероризма и в киберпостранството. „Основното, което трябва да бъде осъзнато от държавните ръководства на ЕС, САЩ и Русия и като цяло на тези, които са главни обекти на терористична дейност, е, че противопоставянето е въпрос на политика. Това преди всичко е политиката на интеграцията, на малцинствата и религиозните общности, както и на тяхното приобщаване към изконните или основни народи, при които те са дошли или са се родили. Във вчерашния случай или случая в Манчестър, ние сме свидетели на действия на т. нар. конверти, т. е. - хора, които са родени в условията на цивилизования свят и които се ползват от придобивките, духовностите и ценностите на този свят. Въпреки всичко те изведнъж са попаднали под влияние на идеологията на групировките “Ал Кайда” и „Ислямска държава“, коментира Ген. Кирчо Киров. \r\nТой допълни, че десетки години наред проблемите на интеграцията са подценявани в съвременния цивилизован свят, като е очевидно, че това са проблеми от по-ново време и трябва да се търси балансът между политиката, работата на специалните служби и действията на духовния идеологически фронт, за да бъде създадена обстановка, която да не поражда реакции на тероризъм и омраза.", "date": "2017-06-05", "title": "Ген. Кирчо Киров: Свободата в интернет се оказва силно оръжие в ръцете на терористите"}
{"url": "http://www.focus-news.net/news/2017/06/05/2401495/ekathimerini-anarhisti-izvarshiha-seriya-napadeniya-sreshtu-politsiyata-v-atinskiya-kvartal-ekzarhiya.html", "text": "Анархисти извършиха серия последователни атаки със самоделни запалителни бомби срещу полицията, разположена в размирния квартал „Екзархия“ в гръцката столица Атина, съобщава електронното издание Ekathimerini, като се позовава на информация от властите, разпространена в неделя. \r\nПървото от серията нападения срещу представителите на правоохранителните органи е извършено около 23.20 часа в събота вечер, последвано от поредица атаки с коктейли „Молотов“ в 23.45 часа и 0.25 часа в неделя. Последната атака със запалителна бомба срещу полицията е от 1.30 часа в неделя. \r\nВъв връзка с инцидента са задържани 16 души. Няма данни за пострадали.Тереза Герова", "date": "2017-06-05", "title": "Ekathimerini: Анархисти извършиха серия нападения срещу полицията в атинския квартал „Екзархия“"}
{"url": "http://www.focus-news.net/news/2017/06/05/2401486/reuters-predizbornata-kampaniya-vav-velikobritaniya-e-vazobnovena.html", "text": "След терористичната атака в Лондон през последния уикенд, министър-председателят на Великобритания взе решение да възобнови кампанията за вота, който ще се проведе след само три дни – на 8 юни, предава Reuters.\r\nСлед третата терористична атака във Великобритания за по-малко от три месеца, Mей заяви, че изборите в четвъртък ще се състоят. Но премиерът подчерта, че Великобритания е била твърде толерантна към екстремизма – нещо, което трябва да се промени в бъдеще.\r\n„На насилието никога няма да бъде позволено да наруши демократичния процес\", увери Мей пред офиса на Даунинг стрийт.\r\nСедем души загинаха, а 48 други бяха ранени при последното терористично нападение в британската столица. Отговорност за него поеха джихадистите от близкоизточната радикална групировка „Ислямска държава“.Тереза Герова", "date": "2017-06-05", "title": "Reuters: Предизборната кампания във Великобритания е възобновена"}
{"url": "http://www.focus-news.net/news/2017/06/05/2401496/pregled-na-osnovnite-temi-vav-velikotarnovskiya-pechat.html", "text": "„Огромни дупки се отвориха по улиците след дъждовете“ е заглавие от първа страница на областния всекидневник /b>„Янтра Днес”. Огромни дупки зейнаха по улиците и тротоарите във Велико Търново след проливните дъждове през последните дни, алармираха читатели на вестника. Хората са притеснени, че може да се стигне до инциденти, при които да има пострадали. Повече за компрометираните отсечки прочетете на страниците на ежедневника. „Великотърновци в Лондон: Страшно е!“ е друго заглавие от днешното издание. 7 души загинаха и 48 са ранени, след като микробус се вряза в минувачи на моста Лондон бридж в британската столица в събота вечерта. След това автомобилът се насочил към близкия район на пазара Бъроу маркет. Подробности за поредния терористичен атентат, научете от всекидневника. „Петко Тюфекчиев е новият областен председател на БСП“, пише още вестникът. Петко Тюфекчиев беше избран за председател на Областния съвет на БСП във Велико Търново по време на заседание на партийния форум, което се проведе в събота. До избора се стигна, след като досегашният председател Валентин Ламбев стана народен представите. Информация за събранието ще намерите на страниците на „Янтра днес“. „Мъж рани с въздушна пушка 14-годишно момче“ е новина от криминалната хроника. На страниците на вестника ще откриете и статия, разказваща за 13-то издание на Фестивала на античното наследство „Орел на Дунава“, който се провежда край Свищов.  \r\n„Велико Търново почете паметта на Ботев“ е заглавие от другия областен ежедневник „Борба“. С тържествена церемония Велико Търново отбеляза 141-годишнината от гибелта на Христо Ботев пред паметника „Майка България“ във Велико Търново. Курсанти от Националния военен университет застанаха на пост пред паметниците на Апостола на свободата Васил Левски, Стефан Стамболов, „Велчова завера“, Паметник на обесените, Паметната плоча на загиналите за България. Подробности за честванията научете от страниците на ежедневника. „Разследват трима агенти на ДАНС за укриване на търговия с гласове“ е друга тема от всекидневника. Тримата служители са от ДАНС във Велико Търново и става въпрос за търговия на гласове на последните парламентарни избори. Разкритията били направени, след като шефът на ДАНС в областния град Тихомир Солаков се върнал на работа след 6-месечен отпуск по болест. Повече за схемата прочетете във вестника. „За 13-и път „Орел на Дунава“ разпери криле над Свищов“, пише още ежедневникът. В продължение на четири дни римският лагер Нове край Свищов за 13-и път бе домакин на Фестивала на античното наследство „Орел на Дунава“. В битките и състезанията участваха възстановчици от осем групи за антични възстановки от Италия, Румъния и България. Подробности научете от „Борба“. На страниците на днешното издание е поместен и материал, разказващ за търновката Нина Попова, която е представила България в модно ревю за малки хора на Световната седмица на модата в Дубай.", "date": "2017-06-05", "title": "Преглед на основните теми във великотърновския печат"}
{"url": "http://www.focus-news.net/news/2017/06/05/2401497/burgas-65-godishna-kamerierka-v-hotel-v-slanchev-bryag-e-zagubila-saznanie-i-poluchila-naranyavaniya-sled-kato-shvedski-turist-y-nanesal-udar-s-krak-v-glavata.html", "text": "На 5 юни т. г. в Районно управление на МВР – Несебър е получено съобщение от 65-годишна жена от София, работеща като камериерка в хотел в Слънчев бряг за това, че предния ден в хотелския коридор, 53-годишния шведски турист Г. С., отседнал в Слънчев бряг, по хулигански подбуди й нанесъл удар с крак в главата, в резултат на което жената загубила съзнание и получила наранявания в областта на долната челюст. Това съобщиха от ОДМВР-Бургас. Г. С. е задържан за срок до 24 часа. По случая е образувано бързо полицейско производство.", "date": "2017-06-05", "title": "Бургас: 65-годишна камериерка в хотел в Слънчев бряг е загубила съзнание и получила наранявания, след като шведски турист й нанесъл удар с крак в главата"}
{"url": "http://www.focus-news.net/news/2017/06/05/2401499/blagoevgrad-39-godishen-psihichnobolen-mazh-e-napadnal-dvama-svoi-rodnini-s-nozh-postradalite-sa-bez-opasnost-za-zhivota.html", "text": "39-годишен психичноболен мъж е нападнал двама свои роднини с нож, пострадалите са без опасност за живота. Това съобщиха за Радио „Фокус“ – Пирин от МВР. Криминалното деяние е извършено рано тази сутрин около 05.30 часа. Малко след 06.00 часа ранените роднини са настанени в МБАЛ - Благоевград с порезни рани, като в момента се извършват прегледи. \r\nПродължават процесуално-следствените действия по случая.\r\nНатали СТЕФАНОВА", "date": "2017-06-05", "title": "Благоевград: 39-годишен психичноболен мъж е нападнал двама свои роднини с нож, пострадалите са без опасност за живота"}
{"url": "http://www.focus-news.net/news/2017/06/05/2401502/veliko-tarnovo-s-13-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 13 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 221 см. Температурата на водата e 22.2 градуса.", "date": "2017-06-05", "title": "Велико Търново: С 13 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/06/05/2401485/pazardzhik-dvama-ot-nelegalnite-migranti-postradali-pri-katastrofata-na-avtomagistrala-trakiya-sa-s-opasnost-za-zhivota.html", "text": "В Областната болница в Пазарджик остават 6 от настанените 7 нелегални мигранти, пострадали при катастрофата на автомагистрала „Тракия“, каза за Радио „Фокус“ – Пазарджик директорът на МБАЛ-Пазарджик д-р Васил Вълчев. Той обясни, че един от тях, който е с лицево-челюстна травма, е изпратен в болница „Свети Георги“ в Пловдив. „Двама от пострадалите са в ОАРИЛ, в тежко състояние и с опасност за живота. Единият е с фрактура на бедрото и мозъчна контузия. Другият е с политравма – фрактури на лицеви кости, бедро, отстранен коремен орган, заради руптура. Те са оперирани, с интензивна  реанимация, включваща кръв  и плазма. Четирима са в Хирургично отделение, без опасност за живота“, обясни д-р Вълчев. Той допълни, че за пострадалите се полагат всички грижи, независимо, че не са български граждани и не са здравно осигурени.\"Фокус\" припомня: 10 души загинаха при катастрофа на микробус, превозващ нелегални мигранти, рано сутринта в неделя в района на 98 км на автомагистрала „Тракия”, в посока София. Сред загиналите е и 16-годишният неправоспособен водач на превозното средство. 8 други чуждестранни граждани бяха настанени в болници в Пазарджик и Пловдив с различни наранявания. Всички, пътували в микробуса, са били мъже, без документи за самоличност.\r\nВаня НИКОЛОВА", "date": "2017-06-05", "title": "Пазарджик: Двама от нелегалните мигранти, пострадали при катастрофата на автомагистрала „Тракия“, са с опасност за живота"}
{"url": "http://www.focus-news.net/news/2017/06/05/2401500/kmetat-georgi-slavov-faktat-che-chestvame-praznika-na-yambol-v-denya-na-sveti-duh-govori-sam-po-sebe-si-che-bez-duha-sme-za-nikade.html", "text": "Празникът на Ямбол е денят, в който православната църква почита Свети Дух. Това е един от трите най-големи християнски празници. Това каза в интервю за Агенция „Фокус“ кметът на община Ямбол Георги Славов. Всяка година датата се променя в зависимост от това кога се чества Великден. Празникът е изключително зареждащ и емоционален. Самият факт, че нашите предци са избрали Свети Дух за празник на Ямбол, говори сам по себе си. Без духа сме за никъде. Това мисля, че е в основата на смисъла на празника и символиката за града. \r\nПо думите му жителите на Ямбол в миналото са имали богопреклонението и духовната нагласа да изберат за празник на града един от най-значимите църковни празници, честван от православните християни. „За нас в днешно време това е изключително важно. Когато има толкова много проблеми, които ни съпътстват в ежедневието, по света, толкова много негативна емоция, която ни залива да се обърнем в този ден не само с празничното настроение, а и с молитви към Свети Дух, за да получим Божията благословия и да се заредим духовно и емоционално за цялата година напред“, допълни Георги Славов.\r\nЛюба АЛЕКСИЕВА", "date": "2017-06-05", "title": "Кметът Георги Славов: Фактът, че честваме празника на Ямбол в деня на Свети Дух, говори сам по себе си, че без духа сме за никъде"}
{"url": "http://www.focus-news.net/news/2017/06/05/2401505/the-daily-prague-monitor-sled-teroristichnite-napadeniya-v-london-darzhavniyat-glava-na-cheshkata-republika-podnese-saboleznovaniya-na-britanskata-kralitsa-elizabet-ii.html", "text": "Държавният глава на Чешката република Милош Земан поднесе съболезнования на кралицата на Обединеното кралство Елизабет II след двете терористични нападения, извършени в късните часове на събота в британската столица, съобщава вестник The Daily Prague Monitor.\r\nВ писмо до британския монарх Земан изрази съжаление, че страната й бе принудена да се изправи пред подобен ужас броени дни след терористичната атака в Манчестър. Земан даде висока оценка на професионалния подход на полицията, както и на спокойствието и британските граждани в напрегната ситуация.\r\nЗеман припомни, че няма друг избор освен борбата с тероризма и увери Елизабет II, че Чешката република остава неизменен съюзник на Великобритания в тази борба. \r\nПолитическият елит в Прага също осъди терористичните атаки в Лондон като „жестоки, безпощадни и непоносими“, припомнят от редакцията.Тереза Герова", "date": "2017-06-05", "title": "The Daily Prague Monitor: След терористичните нападения в Лондон: Държавният глава на Чешката република поднесе съболезнования на британската кралица Елизабет II"}
{"url": "http://www.focus-news.net/news/2017/06/05/2401504/obshtina-blagoevgrad-poredno-spazeno-obeshtanie-ot-strana-na-kmeta-atanas-kambitov-uvelichavat-zaplatite-na-starshi-i-glavni-uchiteli-v-detskite-gradini-v-grada.html", "text": "Заплатите на старшите и главните учители в детските градини в община Благоевград вече са над нивата, договорени в Колективния трудов договор. Това съобщиха от пресцентъра на Община Благоевград. Увеличението е в сила от 1 юни и е в резултат на адекватната и целенасочена политика, водена от кмета д-р Атанас Камбитов. Въпреки спекулациите и некоректната информация, подадена от част от синдикалистите в Благоевград, че повишение няма да има, кметът Камбитов спази обещанието си и увеличението вече е факт. Промените ще засегнат около 100 работещи в сферата на образованието в община Благоевград. След увеличението, възнагражденията ще достигнат 705 лева за старши учител и 735 лева за главен, спрямо 460 лева минимална работна заплата в страната. Обстойно направени изчисления и анализи, показват, че Община Благоевград ще дофинансира със 150 000 лева за възнаграждения на учителите в детските градини.\r\nОт 1 януари 2017 година общинското ръководство изплаща и по-висок размер на възнагражденията при професионална квалификационна степен, за възпитателите в детските заведения за работа с деца със специални образователни потребности, за класните ръководства и лекторски часове.\r\nОсигуряването на максимален комфорт на децата в детските заведения в Благоевград е сред основните приоритети на кмета д-р Камбитов. В резултат на целенасочената политика на Община Благоевград, децата имат отлични условия, хранят се здравословно, изцяло съобразено с изискванията на Министерството на здравеопазването. Непрекъснато се подобрява и материалната база в детските и учебни заведения.", "date": "2017-06-05", "title": "Община Благоевград: Поредно спазено обещание от страна на кмета Атанас Камбитов - увеличават заплатите на старши и главни учители в детските градини в града"}
{"url": "http://www.focus-news.net/news/2017/06/05/2401507/stanislav-dechev-oblasten-upravitel-rezhimat-na-vodata-v-haskovo-shte-bade-otmenen-ako-ima-dobri-rezultati-ot-probite-koito-tryabva-da-izlyazat-do-9-yuni.html", "text": "Режимът на водата в Хасково ще бъде отменен, ако има добри резултати от пробите, които трябва да излязат до 9 юни. Това каза в сутрешния блок „Добро утро, България“ на Радио „Фокус“ областният управител на Хасково Станислав Дечев. Той увери, че на засегнатите граждани ще бъде осигурена необходимата питейна вода, а в болничните заведения режим няма да има. \r\n„В болниците в Хасково и района няма да бъде спирано водоподаването. В цялата южна част на града също няма да бъде спирано водоподаването, тъй като тя се захранва от помпена станция „Узунджово“ и самите резервоари са достатъчно пълни все още, така че, доста голяма част от южните квартали няма да бъде без водоподаване, както и източната индустриална зона“, поясни областният управител на Хасково. Той коментира още, че поне месец и половина ще отнеме въвеждането в експлоатация на нови кладенци за питейна вода, за които правителството отпусна 2 млн. лева. Според Станислав Дечев, обаче, дори това няма да разреши трайно проблема със замърсяването на водата в Хасково.", "date": "2017-06-05", "title": "Станислав Дечев, областен управител: Режимът на водата в Хасково ще бъде отменен, ако има добри резултати от пробите, които трябва да излязат до 9 юни"}
{"url": "http://www.focus-news.net/news/2017/06/05/2401506/slavcho-velkov-ekspert-po-sigurnostta-ochakvashe-se-islyamska-darzhava-da-poeme-otgovornostta-za-napadeniyata-v-london-zashtoto-organizatsiyata-tarsi-dividenti.html", "text": "Очакваше се „Ислямска държава“ да поеме отговорността за нападенията в Лондон, защото организацията търси дивиденти. Това каза за Радио „Фокус“ – Пазарджик Славчо Велков, експерт по сигурността и противодействие на тероризма и народен представител от Пазарджишки регион във връзка с извършените две свързани терористични атаки в събота в Лондон, при които са загинали 7 души, а други 50 са били ранени. Велков подчерта, че трудно се коментира трагедията от преди два дни, когато ван се вряза с висока скорост в тълпа пешеходци на „Лондон бридж“, а след това няколко мъже наръгаха с ножове случайни минувачи по улицата и в близките барове. По думите му, за пореден път този акт е доказателство, че системите за сигурност могат да бъдат преодолявани, независимо от степента на готовността им. „Този акт има нови измерения, има комбинативност – използване на моторно превозно средство и хладни оръжия. Това е поредната проява на така наречения градски тероризъм, който има такива характеристики, че срещу  него не може да се противодейства ефективно с високи степени на готовност, с оръжие, с полиция. Там трябва да се работи много преди това да се прилага превенцията“, коментира Велков. Той уточни, че в конкретния случай притежаването на транспортно средство и нож не е проблем. „Това, че „Ислямска държава“ пое отговорността се очакваше, защото тя търси дивиденти. Определено извършителите на терористичния акт споделят ултраконсервативната идеология на тази организация“, допълни Велков.\r\nВаня НИКОЛОВА", "date": "2017-06-05", "title": "Славчо Велков, експерт по сигурността: Очакваше се „Ислямска държава“ да поеме отговорността за нападенията в Лондон, защото организацията търси дивиденти"}
{"url": "http://www.focus-news.net/news/2017/06/05/2401508/afp-britanskata-politsiya-e-izvarshila-nyakolko-novi-aresta-vav-vrazka-s-teroristichnite-napadeniya-v-london.html", "text": "В понеделник британската полиция е извършила нови арести във връзка с терористичното нападение в Лондон, отговорност за което поеха джихадистите от близкоизточната радикална групировка „Ислямска държава“, предава AFP.\r\n„Около 4.15 часа в понеделник… служителите от командването за борба с тероризма, разследващи терористичната атака на Лондонския мост, нахлуха в два допълнителни адреса: един в Нюхам и друг в Баркинг. Редица лица бяха задържани и понастоящем се разговаря с тях\", се казва в изявление от властите.Тереза Герова", "date": "2017-06-05", "title": "AFP: Британската полиция е извършила „няколко“ нови ареста във връзка с терористичните нападения в Лондон"}
{"url": "http://www.focus-news.net/news/2017/06/05/2401498/ministerstvo-na-energetikata-opredelen-e-14-dneven-srok-za-izplashtane-za-zadalzhenieto-po-kontsesiyata-na-mina-obrochishte.html", "text": "Със заповед на енергийния министър Теменужка Петкова се прекратява концесията за мина „Оброчище“ поради установено нарушение. Това съобщиха от пресцентъра на Министерството на енергетиката. Заради неизплащане на концесионното възнаграждение се спира действието на договора за предоставяне на концесия за манганови руди чрез добив от находище „Оброчище – Северозападен участък“. \r\nПрез месец октомври Министерството на енергетиката е изпратило писмо до концесионера – „Евроманган“ АД за доброволно изпълнение на задължението. Въпреки това, към 30-ти май 2017 г. неизплатените концесионни такси са в размер на близо 205 хил. лв. Определя се 14 дневен срок за изплащане за задължението. Министър Петкова подчертава, че мината се наблюдава стриктно и независимо, че договорът се прекратява временно, концесионерът има задължение да осигурява безопасни условия на труд на служителите си и да обезопасява рудника. \r\nНа място в мина Оброчище е зам.-министърът на енергетиката Жечо Станков, който ще връчи заповедта за прекратяване на концесията на представители на фирмата концесионер.", "date": "2017-06-05", "title": "Министерство на енергетиката: Определен е 14 дневен срок за изплащане за задължението по концесията на мина „Оброчище“"}
{"url": "http://www.focus-news.net/news/2017/06/05/2401510/pregled-na-osnovnite-temi-v-shumenskiya-pechat.html", "text": "„Арменци от Шумен издигнаха Паметник на благодарността към България и българския народ“ е водещото заглавие във вестник „Шуменска заря“. С тържествена церемония, организирана от Църковното настоятелство на арменската апостолическа Православна църква „Св. Богородица“ в Шумен, в събота на булевард „Славянски” срещу паметника на генерал Валериан Мадатов бе открит Паметник на благодарността. Той е израз на огромната благодарност на шуменските арменци към България и българския народ. „Търговската марка „Шуменска заря“ е защитена до 2027 година!“ е заглавие от стр. 2 в броя. „Едноминутно мълчание, венци и почит пред\r\nБотев и загиналите за свободата на България“, пише изданието. Ритуалът започна с воя на сирените точно в 12.00 часа. Почетен караул на шуменските военни формирования поднесе венци пред паметника на загиналите във войните шуменци. Официални гости на церемонията бяха кметът на Шумен Любомир Христов, областният управител на Шумен проф. Стефан Желев, заместник областният управител Ширин Вели, ректорът на ШУ „Епископ Константин Пресславски“ проф. Георги Колев, общественици. \r\n„МБАЛ – Шумен ще съди РЗОК заради отказани дейности, за които болницата има компетентност“ е акцент от стр. 3 в броя. Две ортопедични и две кардиологични пътеки са отказани на шуменската болница от РЗОК и тя вече няма да получава заплащане за тези дейности. Това е станало ясно след подписването на договора за лечебните дейности, които РЗОК – Шумен ще плаща на болничното заведение. „Директорът на шуменската болница огласи делата, които водят с Районната здравна каса“, информира ежедневникът. По повод наложени от Административен съд – Шумен 23 санкции директорът на МБАЛ предостави информация за водените от лечебното заведение дела.„Шуменски деца отбелязват Световния ден на околната среда“, е акцент от стр. 4 в броя. Децата от ДГ „Конче Вихрогонче“ сътвориха изложба от арт продукти, направени от материали за рециклириране. „Доблестна постъпка на двама ученици“, пише вестникът. Двамата братя Живко и Бойчо Бойчеви, ученици от VІ - Е клас на СУ „Сава Доброплодни“ в Шумен, намерили на улицата изгубено портмоне. Без да се замислят, момчетата връщат парите на собственика им, когото издирили по адреса му записан в личните документи. Учениците отказали предложеното им възнаграждение от собственика на загубеното портмоне. „Студенти от Националната музикална академия с благотворителен концерт за Ники“, съобщава всекидневникът. Снощи в концертната зала на НМА в София се проведе благотворителен концерт, средствата от който ще бъдат преведени по сметката на Ники за неговото лечение. Събрание бяха 987.36 лева.\r\n„Делегация от немски град с най-много върбичани поиска среща с кмета Мердин Байрям“, е друго заглавие в броя. Седемчленна немска делегация се срещна с кмета на Върбица Мердин Байрям, за да разговарят заедно за българските гастарбайтери в Германия и най-вече за работещите в град Дуисбург. Там живеят около 300 семейства от Върбишка община и тяхното бъдещо пребиваване трябва да се заложи в плановете на държавната и местната власт, ако няма гаранция, че тези хора ще се върнат в България. Това проучване е било и целта на срещата. \r\n„Представиха нова книга на проф. Румен Ваташки“, пише вестникът. В Градската художествена галерия „Елена Карамихайлова” в Шумен бе представена новата книга „Родоските съвещания (1961, 1963-1964) и диалогът за всеправославно единство от проф. Румен Ваташки – преподавател в Шуменския университет „Епископ Константин Преславски”. За читателите на „Шуменска заря” ученият сподели: „Идеята за диалог между поместните православни църкви не е някакво спонтанно хрумване или прищявка на някого. Това е необходимост заради непрекъснато променящия се свят, в който живеем“.", "date": "2017-06-05", "title": "Преглед на основните теми в шуменския печат"}
{"url": "http://www.focus-news.net/news/2017/06/05/2401511/smolyan-firma-na-uchenitsi-ot-ezikovata-gimnaziya-e-obyavena-za-nay-dobra-uchebna-kompaniya-na-balgariya-v-nadprevara-s-40-ekipa.html", "text": "„Noetic“ – фирма на ученици от Езиковата гимназия в Смолян е обявена за „Най-добра учебна компания на България“ в надпревара с 40 екипа, съобщиха от пресцентъра на ГЕРБ – Смолян. На второ място се класираха отново смолянски млади предприемачи – от ПГ по икономика с компанията „Родопи еко“.„Noetic“ спечели престижната награда с мобилно приложение, с което се сканират етикетите на хранителни продукти и се получава информация за вредните в тях съставки. Апликацията E-Food Scanner, достъпна в Google App Store, е разработена от десетокласници от ПГПЧЕ „Иван Вазов“ – Смолян, които за първа година участват в програмата „Учебна компания“ на Джуниър Ачийвмънт (JA). До момента приложението е изтеглено от 1500 потребители в цял свят. Двете смолянски училища се включиха в програмата през есента на 2016 г., при старта на съвместния проект на Джуниър Ачийвмънт и евродепутата Владимир Уручев „Предприемачи на бъдещето“. Екипът получи приза на официална церемония по награждаване на участниците в ІХ Младежки бизнес форум „Изгряващи звезди“, който се проведе в Камчия от 1 до 3 юни. Уручев и изпълнителният директор на JA Милена Стойчева наградиха „Noetic” и тяхната учителка Калинка Aтанасова с купа и златни медали. \r\nКомпанията на Езиковата гимназия в Смолян спечели и специалната награда на евродепутата – „Предприемачи на бъдещето“. С негова подкрепа младежкият екип ще представи България на международно състезание на учебните компании на JA Европа, което ще се проведе по средата на юли в Брюксел. Първенците спечелиха също и приза на Samsung за иновации. Министерството на икономиката им връчи награда „Брандико“ – за защита на търговска марка в учебна компания. Ръководителят им Калинка Атанасова получи сертификат за учител вдъхновител. \r\nВторо място за най-добра ученическа компания грабна „Родопи еко“ от ПГ по икономика Карл Маркс – Смолян. Те се пребориха за среброто с идеята за производство на компост и биоразградими саксии за засаждане на иглолистни фиданки. Ръководител на ученическата компания е преподавателят Елмира Бонкалова – Косова. Те спечелиха първа награда за най-автентичен екологичен продукт. \r\nЕвродепутатът Владимир Уручев подкрепи „Джуниър Ачийвмънт“ при въвеждането на програмата „Учебна компания“ в пет общини: Смолян, Перник, Монтана, Враца и Видин. Със състезанието младежите завършват едногодишното си обучение по програмите „Учебна компания” (за ученици) и „JA Startup“ (студенти). 400 ученици и студенти от цялата страна представиха своите бизнес разработки във форума в Камчия с презентации пред жури, панелни интервюта и търговско изложение на щанд. 60 предприемачески екипа се изявиха на стартъп сцената на България, 40 от които ученически. Победителите избра основно жури при учениците, което определи „Най-добра учебна компания на България“: Владимир Уручев, група на ЕНП, Европейски парламент – председател на журито; Радостина Ганева, главен експерт „Младежки дейности“, Община Варна; Александър Миланов, директор „Немедицински грижи“, Аджибадем Сити Клиник, София; Ивайло Грънчаров, директор на FilmForge, Nu Boyana Film Studios; Жасмина Петкова, специалист „Корпоративни социални проекти“, Samsung България;Николай Тодоров, собственик на магазини „На тъмно“; Лиляна Савова, юрист, медиатор и председател на Института по медиация и извънсъдебно разрешаване на спорове „ИТЕРА“ във Варна; Вера Петканчин, директор „Оперативни дейности“, JA България; Магданела Делинешева, директор „Програми за училищно образование“, JA България.", "date": "2017-06-05", "title": "Смолян: Фирма на ученици от Езиковата гимназия е обявена за „Най-добра учебна компания на България“ в надпревара с 40 екипа"}
{"url": "http://www.focus-news.net/news/2017/06/05/2401512/montana-18-saksii-s-kanabis-sa-otkriti-ot-politsiyata-v-chasten-dom-vav-valchedram.html", "text": "На 4 юни 2017 г. е проведена специализирана полицейска операция за противодействие на разпространението на наркотиците. Извършено е претърсване и изземване в частен дом в град Вълчедръм, ползван от Д. Т. /44 г./. Това съобщиха от пресцентъра на ОДМВР-Монтана. При извършените процесуално-следствени действия в лятна кухня в дървен шкаф, обособен като оранжерия с лампа и система за поддържане влажността на въздуха, са намерени 18 пластмасови кутии, обособени като саксии, с посадени в тях живорастящи растения от рода на канабиса. Растенията са иззети. Образувано е досъдебно.", "date": "2017-06-05", "title": "Монтана: 18 саксии с канабис са открити от полицията в частен дом във Вълчедръм"}
{"url": "http://www.focus-news.net/news/2017/06/05/2401493/gl-komisar-svetlan-kichikov-granichna-politsiya-katastrofiralite-migranti-ne-sa-preminali-s-busa-prez-balgarskata-granitsa.html", "text": "Катастрофиралите вчера мигранти са преминали през зелена граница, те категорично не са преминали с буса през българската граница. Това каза директорът на ГД „Гранична полиция” Светлан Кичиков в предаването „Тази сутрин” по бТВ. Това е станало на място, където все още предстои да бъдат изградени системите за по-добро наблюдение, инженерно-възпрепятстващото съоръжение, обясни директорът. По думите му тези хора са щели да бъдат заловени със сигурност на българската територия, защото задачата са службите е не само да ги възпират, а да унищожават тези канали, да стигнат до организатора. За жалост организаторите вече наемат непълнолетни лица да им вършат работа, тъй като всички знаят, че те не носят наказателна отговорност, допълни гл. комисар Кичиков.\r\nОт началото на годината досега има 52-ма организатори, които се занимават с превози, каза още директорът на „Гранична полиция”. Той обясни, че системата, с която работят е, че заплащането за превоза става, ако мигрантите бъдат придвижени от начална до крайна точка, като финалната точка обикновено е страна от Западна Европа. В някои случаи сумата варира до няколко хиляди евро на човек, за да може да премине през българска територия и да продължи през Западна Европа.\r\n\"Дават се едни огромни суми, за да бъде извършено това движение\", коментира гл. комисар Кичиков.", "date": "2017-06-05", "title": "Гл. комисар Светлан Кичиков, \"Гранична полиция\": Катастрофиралите мигранти не са преминали с буса през българската граница"}
{"url": "http://www.focus-news.net/news/2017/06/05/2401501/faz-zigmar-gabriel-otpatuva-za-krizisni-pregovori-v-turtsiya.html", "text": "Министърът на външните работи на ФРГ Зигмар Габриел отпътува в понеделник за Турция, където ще проведе кризисни преговори с представителите на Анкара, припомня националният ежедневник Die Frankfurter Allgemeine Zeitung.\r\nСрещата на Габриел с турския му колега Мевлют Чавушоглу ще бъде последен опит от страна на Берлин за постигане на компромис в спора за посещението на германска парламентарна делегация в натовската база „Инджирлик“. Ако не бъде постигнато решение, то около 260 военнослужещи от Бундесвера, дислоцирани в Турция за участие в международната мисия срещу „Ислямска държава“, ще бъдат изтеглени от страната. \r\nПо-рано германският министър изрази надежди, че в спора за забраната германски депутати да посетят базата „Инджирлик“ Турция ще отстъпи.\r\nГерманският социалдемократ се оплака, че в момент, в който притежаващи паспорт от ФРГ са в ареста заради непонятни обвинения, а лица с двойно гражданство са възпрепятствани да напуснат пределите на Турция, се стига и до ситуация, в която „германският парламент е изнудван“. Габриел предупреди, че Берлин е достигнал „границата на издръжливостта“ си, припомня изданието.Тереза Герова", "date": "2017-06-05", "title": "FAZ: Зигмар Габриел отпътува за кризисни преговори в Турция"}
{"url": "http://www.focus-news.net/news/2017/06/05/2401515/plovdiv-konkursat-za-glaven-arhitekt-na-grada-navliza-vav-finalna-faza.html", "text": "Конкурсът за главен архитект на Пловдив навлиза във финална фаза. Това съобщиха за Радио „Фокус“ - Пловдив от пресцентъра на Община Пловдив. За поста главен архитект на града ще се борят – Илко Николов, Димитър Ахрянов и Хубена Салджиева. Концепциите им бяха оценени от комисия, която елиминира трима кандидати и реши до втория тур да допусне само получилите оценка над 4.00. \r\nВ началото на миналата седмица тримата кандидати за поста представиха публично в залата на Обс-Пловдив идеите и концепциите си за визията на града пред жители на Пловдив. Предстои днес да ги защитават отново пред конкурсната комисия.\r\nКристиян ГАРОВ", "date": "2017-06-05", "title": "Пловдив: Конкурсът за главен архитект на града навлиза във финална фаза"}
{"url": "http://www.focus-news.net/news/2017/06/05/2401513/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Анархисти извършиха серия последователни атаки със самоделни запалителни бомби срещу полицията, разположена в размирния квартал „Екзархия“ в гръцката столица Атина, съобщава електронното издание Ekathimerini, като се позовава на информация от властите, разпространена в неделя. \r\nПървото от серията нападения срещу представителите на правоохранителните органи е извършено около 23.20 часа в събота вечер, последвано от поредица атаки с коктейли „Молотов“ в 23.45 часа и 0.25 часа в неделя. Последната атака със запалителна бомба срещу полицията е от 1.30 часа в неделя. \r\nВъв връзка с инцидента са задържани 16 души. Няма данни за пострадали.\r\n***Руски шпиони и дипломати са замесени от почти десетилетие в операция, насочена към разпространяване на пропаганда и провокация на раздор в Македония, пише The Guardian, позовавайки се на изтичане на класифицирани документи от разузнавателната агенция в Скопие.\r\nДокументите предполагат, че властите в Москва са се стремяли да засилят влиянието си във всички страни от бивша Югославия. Целта на Кремъл е да ги спре да се присъединят към НАТО и да ги отдалечи от западното влияние, сочат докладите.\r\nСпоред информацията сръбското разузнаване също полага усилия в подкрепа на проруски и антизападни националисти в Македония\r\nКолекцията от секретни доклади идва от македонското контраразузнаване.\r\n*** Министърът на вътрешните работи на федералната германска провинция Хесен Петер Бойт пристига в понеделник, 5 юни, на тридневно посещение в България, за да се запознае отблизо с работата на европейската агенция „Фронтекс“, изпратила мисия на външната граница на Общността, съобщава вестник Die Frankfurter Rundschau.\r\nГерманският християндемократ води енергична кампания за засилване на контрола при влизане и излизане от държавите в Европейския съюз. „Като европейци ние трябва да сме наясно кой има перспектива да остане и кой не“, заяви Бойт в събота във Висбаден, в навечерието за отпътуването си към България. „Всеки, който влезе в ЕС, трябва да знае какви изисквания трябва да бъдат изпълнени, за да остане с нас“, категоричен бе вътрешният министър на Хесен, допълвайки, че в тази насока са необходими ясни правила. \r\nВ България Бойт ще бъде придружен от саксонския си колега Маркус Улбиг. Двамата министри ще посетят полицейските служители от двете германски провинции, дислоцирани на външната граница на ЕС. Планирани са срещи с дипломатите от посолството на ФРГ в България, а също и с представители на Министерството на вътрешните работи в София.\r\n*** Държавният глава на Чешката република Милош Земан поднесе съболезнования на кралицата на Обединеното кралство Елизабет II след двете терористични нападения, извършени в късните часове на събота в британската столица, съобщава вестник The Daily Prague Monitor.\r\nВ писмо до британския монарх Земан изрази съжаление, че страната й бе принудена да се изправи пред подобен ужас броени дни след терористичната атака в Манчестър. Земан даде висока оценка на професионалния подход на полицията, както и на спокойствието и  британските граждани в напрегната ситуация.\r\nЗеман припомни, че няма друг избор освен борбата с тероризма и увери Елизабет II, че Чешката република остава неизменен съюзник на Великобритания в тази борба. \r\nПолитическият елит в Прага също осъди терористичните атаки в Лондон като „жестоки, безпощадни и непоносими“, припомнят от редакцията.\r\n***", "date": "2017-06-05", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/05/2401516/sliven-prodalzhavat-otkritite-priemni-na-obshtinskite-savetnitsi-ot-pp-gerb-i-prez-yuni.html", "text": "Съветници от ПП ГЕРБ – Сливен продължават срещите си с граждани и през месец юни, съобщиха от пресцентъра на партията. Приемните на представителите на местния парламент преминават при голям интерес. Гражданите на Сливен се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен.  \r\nДнес до 16.30 часа ще приемат съветниците Георги Стоянова и Христо Котов.\r\nГрафикът на общинските съветници от ПП ГЕРБ – Сливен за месец юни и началото на юли:\r\n5 юни от 9.30 до 16.30 часа – Георги Стоянов и Христо Котов;\r\n12 юни от 9.30 до 16.30 часа – Димитър Батаков и Димитър Митев;\r\n19 юни от 9.30 до 16.30 часа – Галина Вучкова и Керанка Стамова;\r\n26 юни от 9.30 до 16.30 часа -  Живко Минчев и Димитър Павлов;\r\n3 юли от 9.30 до 16.30 часа – Георги Николаев и Здравко Костадинов.\r\nПредварително записване става на тел. 044/63 32 23.", "date": "2017-06-05", "title": "Сливен: Продължават откритите приемни на общинските съветници от ПП ГЕРБ и през юни"}
{"url": "http://www.focus-news.net/news/2017/06/05/2401514/kmetat-georgi-slavov-ot-dalgi-godini-rabotim-za-prevrashtaneto-na-yambol-v-turisticheska-i-kulturna-destinatsiya.html", "text": "От дълги години работим в посока превръщането на Ямбол в туристическа и културна дестинация. Това каза в интервю за Агенция „Фокус“ кметът на община Ямбол Георги Славов. „Много пъти съм казвал, че за разлика от други градове, нямаме природните или исторически дадености, така че много лесно да отскочим стъпвайки на тях и да развием туризъм и култура. Тук дълги години сме работили в посока да акцентираме върху нашите исторически дадености, да създадем нови като Музея на бойната слава, да инвестираме в такива като античния град „Кабиле“, Безистена“, коментира Славов. Той уточни, че това са немалко средства – и европейски, и общински. „Създадохме един нов продукт, който да обхваща всичко онова, което може да предложи Регионалния исторически музей, Художествената галерия, библиотеката и др. исторически и културни институти“, заяви Славов. По думите му това им е цел и задача от години и може би от миналата година вече се получава. „Имаме сериозен и изявен интерес от туроператорски агенции и много гости, които индивидуално посещават Ямбол и се радват на хубавите ни събития като фестивала „Кукерландия“, празника на града и др. Имаме и традиционни музикални празници, театрални“, каза още той.\r\nЛюба АЛЕКСИЕВА", "date": "2017-06-05", "title": "Кметът Георги Славов: От дълги години работим за превръщането на Ямбол в туристическа и културна дестинация"}
{"url": "http://www.focus-news.net/news/2017/06/05/2401490/afp-etihad-earueyz-preustanovi-izpalnenieto-na-poleti-do-katar.html", "text": "Втората най-голяма авиокомпания на Обединените арабски емирства, „Етихад Еъруейз“, преустанови изпълнението на полети до Катар, след като страната прекрати дипломатическите си отношения с Доха, отприщвайки неочаквана криза в региона, предава AFP.\r\nПолетите ще бъдат спрени от вторник, след като ОАР, Саудитска Арабия и Бахрейн също обявиха, че в рамките на 24 часа ще преустановят всички въздушни, сухопътни и морски връзки с Катар.Тереза Герова", "date": "2017-06-05", "title": "AFP: „Етихад Еъруейз“ преустанови изпълнението на полети до Катар"}
{"url": "http://www.focus-news.net/news/2017/06/05/2401517/pregled-na-osnovnite-temi-v-pazardzhishkiya-pechat.html", "text": "Водеща тема за вестник „Знаме” е катастрофата на автомагистрала „Тракия”. 10 трупа след челен удар в дърво на магистралата, пише изданието и допълва, че от посолствата на Афганистан, Пакистан и Сирия идват за разпознаване. Друга тема от челната страница на вестника е промяната в ръководството на социалистическата партия в региона. „Учителка оглави Областния съвет на БСП” е заглавието, под което се уточнява, че това е Петя Цанкова. На втора страница се коментират суицидните опити в региона под заглавието „Половината от опитите за самоубийство са завършили със смърт”. На трета е продължена темата за тежката катастрофа на магистралата като тя е допълнена и от други криминални разработки. На четвърта страница е поместено интервю с Карамфила Григорова, художествен ръководител на състав за забавна и шлагерна музика под заглавието „Музиката е моят живот”. На последната страница вестника е отделено място за интересни културни теми, придружени с много цветни снимки.\r\nНа първата си страница вестник „Пазарджишка Марица” коментира трагичния инцидент на магистралата като пише „10 трупа на магистралата” и допълва, че 16-годишният Трайчо е бил зад волана на буса-ковчег. На втора страница водещо заглавие е „Не местете лъва, направете друг до Левски”. Поводът е идеята да бъде преместен лъвът от центъра на Пазарджик и да бъде поставен до паметника на Апостола. На трета страница под заглавие „ВАС реши: Синът на наша гей двойка получи акт за раждане”, вестникът коментира, че момченцето е с две майки, едната, от които е от Пазарджик. На четвърта страница са коментирани суицидните опити под заглавието „Възрастните най-често посягат на живота си”. Пета страница е посветена на културни теми, а следващата – на образователни.", "date": "2017-06-05", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/05/2401518/dobrich-vazstanovchitsi-ot-klub-46-ti-pehoten-dobrichki-polk-shte-predstavyat-balgariya-na-festival-v-moskva.html", "text": "Възстановчици от Регионалния клуб на Национално дружество (НД) „Традиция“ в Добрич „46-ти пехотен Добрички полк” ще представят България на грандиозен фестивал в Москва. Това съобщи Пламен Николов от организацията, предаде кореспондентът на Радио „Фокус” – Варна. Това е поредното престижно международно участие за възстановчиците от Регионален клуб „46-ти пехотен Добрички полк”. Той е един от най-добрите в страната. Получил е покана да участва в грандиозния международен военноиторически фестивал „Времена и епохи” в Москва. В мащабното събитие ще се включат 6000 реконструктори от 22 държави. България ще бъде представена от 42-ма възстановчици, като в групата са включени и реконструктори от клубовете на НД „Традиция” във Велики Преслав, Панагюрище, Силистра, Шумен, София и Казанлък. \r\nФестивалът се провежда от 2011 г. като този път е в променен формат. За седемте издания фестивалът е заслужил определението „Олимпиада на възстановките”, посочи Пламен Николов. Тазгодишното издание се очаква да бъде най-мащабното. Фестивалът ще продължи 12 дни (започнал е на 1 юни) и ще покаже пред гражданите и гостите на Москва световната военна история – от Желязната епоха до 20-ти век. Очакват се стотици хиляди посетители, които ще имат възможността да се запознаят с армиите и цивилния живот през  различни епохи. Досега фестивалът се е фокусирал върху една конкретна епоха – древния Рим, Средновековието или Първата световна война. Този път по мащаб, продължителност и разнообразие фестивалът „Времена и епохи. Собрание” – 2017 г. се очаква да надмине всички досегашни военноисторически събития, отбеляза Пламен Николов. 6 000 реконструктори от Русия, Беларус, България, Великобритания, Германия, Гърция, Дания, Израел, Ирландия, Испания, Италия, Кипър, Латвия, Норвегия, Полша, Румъния, Сърбия, Словакия, Словения, Франция, Чехия, Швеция, Естония ще вземат участие. Възстановчици от „46-ти пехотен Добрички полк“ са участвали във фестивала „Времена и епохи” и в предишно негово издание, когато темата е била Първа световна война. Добричките реконструктори са представили българската армия и са участвали във възстановка на сраженията на Солунския фронт. Българските възстановчици имат достойната задача сега да покажат пред гражданите и гостите на Москва славната ни военна история – от Средновековието до Втората световна война. Българската група ще отпътува днес за руската столица, за да се включи в „машината на времето” в продължение на три поредни дни – от 7 до 9 юни. Реконструкторите от „46-ти пехотен Добрички полк“ и колегите им от останалите клубове ще пресъздадат персонажи от Първото и Второто българско царство, хайдушкото движение, националноосвободителните борби, Опълчението по времето на Руско-турската освободителна война, българският войник през Сръбско-българската, Балканските, Първата и Втора световна войни. По този начин българската военна история ще бъде популяризирана пред огромна публика. Стотици хиляди гости и участници, изкушени от историята, ще се запознаят с миналото на българския народ и славните победи на българското оръжие, отбеляза Пламен Николов.\r\nЖулиета НИКОЛОВА", "date": "2017-06-05", "title": "Добрич: Възстановчици от клуб „46-ти пехотен Добрички полк” ще представят България на фестивал в Москва"}
{"url": "http://www.focus-news.net/news/2017/06/05/2401521/aktsenti-v-predavaneto-zona-kyustendil-na-radio-fokus-pirin.html", "text": "В днешното издание на предаването „Зона Кюстендил“ на Радио „Фокус“ – Пирин ще говорим за започналата вече черешова кампания. Въпреки очакваната слаба реколта от череши, вече са предприети необходимите дейности по охрана и опазване на продукцията, както и по организация на кампанията. Наши събеседници по темата ще бъдат Мирослав Миланов, началник на отдел „Канцелария и управление на собствеността” и професор Димитър Домозетов, директор на Институт по земеделие – Кюстендил. Ще чуете и Любомир Георгиев, началник на сектор „Охрана на обществения ред” в Областна дирекция на МВР – Кюстендил, както и коментар по темата от кметовете на селата Соволяно и Стенско Пламен Илиев и Огнян Янев. В предаването ще ви разкажем и за предстоящата детска музейна работилница, посветена на Празника на черешата в града под „Хисарлъка”.\r\nПредаването „Зона Кюстендил“ се излъчва на честотите на Радио „Фокус“ – Пирин всеки понеделник от 10.00 до 11.00 часа с водещ Венцеслав Илчев.", "date": "2017-06-05", "title": "Акценти в предаването „Зона Кюстендил“ на Радио „Фокус“ – Пирин"}
{"url": "http://www.focus-news.net/news/2017/06/05/2401503/vitsepremierat-valeri-simeonov-ima-deystvashti-kanaldzhiyski-mrezhi-na-teritoriyata-na-stranata-ni-no-nyama-opasnost-ot-masovi-opiti-za-preminavane-na-granitsata.html", "text": "Има действащи каналджийски мрежи на територията на страната ни, но няма опасност от масови опити за преминаване на границата. Това каза в Сутрешния блок „Добро утро, България“ на Радио „Фокус“ Валери Симеонов, вицепремиер по икономическата и демографската политика и председател на Националния съвет за сътрудничество по етническите и интеграционните въпроси, във връзка с катастрофата на микробус с нелегални мигранти на автомагистрала \"Тракия\", в която загинаха 10 души. По думите му е необходимо затягане на граничния контрол, като преминаването на бежански групи е било пренебрегнато по време на служебното правителство. \r\n„Натрупаният опит през изминалите две години трябва отново да се приложи. Трябва да има присъствие на армията по границата, тъй като това представлява от една страна по-голяма гаранция върху контрола, а от друга - поддържането на боеготовността на българската армия. Там се извършват съответните процедури, дежурства на смени, поддържане на бойна готовност и т. н. Тъжният факт за катастрофата показва една група от немалко емигранти. Трябва да се уточни, че става въпрос за 17 души, доколкото е събрана информация до момента, като само един от тях е сириец. Продължава тази тенденция - да се търси по-добър живот от авантюристи, не от Сирия, а от други държави, които не са във война или при които няма как да се приложи хипотезата за бежанци“, коментира Валери Симеонов. \r\nВицепремиерът добави, че България се справя най-добре с овладяване на миграционните процеси в целия Европейски съюз, като няма нужда от промяна на политиките в това отношение. По думите му по-строгите санкции за трафиканти, предложени от групата на Патриотичния фронт, имат ефект, като и неслучайно шофьорът на катастрофиралия микробус е непълнолетен, с цел да бъде избегната наказателната отговорност. \r\nСимеонов каза още, че граничната ограда е завършена, като остава тя да бъде оборудвана с камери и датчици, което ще направи съоръжението невъзможно за преодоляване.", "date": "2017-06-05", "title": "Вицепремиерът Валери Симеонов: Има действащи каналджийски мрежи на територията на страната ни, но няма опасност от масови опити за преминаване на границата"}
{"url": "http://www.focus-news.net/news/2017/06/05/2401525/burgas-na-sedmiya-den-yahtata-furiya-e-vtora-v-svoya-klas-i-peta-v-obshtoto-klasirane-v-sastezanieto-za-prekosyavane-na-atlanticheskiya-okean-po-severniya-marshrut.html", "text": "Точно преди една седмица 22 плавателни съда започнаха едновременно своето участие в състезанието за прекосяване на Атлантическия океан по северния маршрут, от Великобритания до САЩ. Това съобщиха от пресцентъра на Община Бургас. Един от тях е яхтата „Фурия“, управлявана от бургазлиите Михаил Копанов и Диан Зайков. В момента те се движат втори в своя клас Twostar, който е за двучленни екипажи. Пред тях е само германската яхта „Rote 66“, водена от Уве Рьотгеринг и Ася Райковска, а най-близо зад нашите са лодките „Happy“ и „Midnight Summer Dream“. Засега бургазлиите са пети в генералното класиране, оглавявано от „Vento di Sardegna“ със скипер Андреа Мура (от класа за „самотници“ Ostar).\r\nПредставянето на Мишо и Диан дотук при първото им участие в това трудно състезание е повече от успешно, като се има предвид, че много ветроходи вече са извън надпреварата заради повреди, проблеми с управлението и навигацията, предизвикани от лошите метеорологични условия. Някои се върнаха в Плимът, където беше даден стартът, други обърнаха на юг към Португалия.\r\nВ началото на състезанието всички се движеха по идеалната права линия към финала. След прекосяването на Келтско море обаче попаднаха в зона на силни насрещни ветрове и повечето скипери насочиха лодките на север, към Гренландия, привидно отдалечавайки се от целта. Днес водачите в класирането, сред които и „Фурия“, явно са „хванали“ по-удобен вятър и всички едновременно извиват на юг, връщайки се на пътя към САЩ.\r\nДобрата позиция в момента ще позволи на Мишо и Диан да атакуват още по-предно класиране. Те имат амбицията и уменията да го направят. Участието на „Фурия“ се осъществява с финансовата помощ на Община Бургас, а яхтата е безвъзмездно предоставена от нейния собственик Румен Котов. Движението на участниците можете да следите постоянно чрез сателитна тракинг система .", "date": "2017-06-05", "title": "Бургас: На седмия ден яхтата „Фурия“ е втора в своя клас и пета в общото класиране в състезанието за прекосяване на Атлантическия океан по северния маршрут"}
{"url": "http://www.focus-news.net/news/2017/06/05/2401520/vratsa-mladezhi-gerb-kozloduy-provedoha-kampaniya-dari-kniga.html", "text": "Младежите от ГЕРБ - Козлодуй, с подкрепата на ПП ГЕРБ - Козлодуй и евродепутата Владимир Уручев ГЕРБ/ЕНП, организираха кампания „Дари книга“. Това съобщиха от пресцентъра на ПП ГЕРБ. Инициативата стартира в Деня на славянската писменост и култура и продължи до края на месеца.  Събраните книги бяха дарени на читалищните библиотеки в община Козлодуй и вече радват своите читатели. МГЕРБ благодарят на всички дарители включили се в кампанията - ПП ГЕРБ-Козлодуй, Владимир Уручев, Даниела Вайкарова, Ирена Иванова, Зоя Торбова.", "date": "2017-06-05", "title": "Враца: Младежи ГЕРБ - Козлодуй проведоха кампания „Дари книга“"}
{"url": "http://www.focus-news.net/news/2017/06/05/2401526/plovdiv-ot-oblastnata-organizatsiya-na-zheni-gerb-pochistiha-detski-ploshtadki-v-obshtinite-saedinenie-i-kuklen.html", "text": "Дамите от областната организация на Жени ГЕРБ – Пловдив област продължават с акцията по почистване на детски площадки и паркове. Това съобщиха от пресцентъра на ПП ГЕРБ. Дамите от община Съединение почистиха детската площадка в село Правище и засадиха цветя в центъра на селото. Жените от ГЕРБ се погрижиха и за добрия външен  вид на центъра в село Церетелево, където също посадиха цветя. В акцията се включиха  също областният ръководител на ЖГЕРБ Евелина Апостолова и организационният секретар Катя Алова, както и клубния ръководител на дамите Петя Йовчева.  По примера на дамите в почистването се включиха и много деца. В Куклен ЖГЕРБ почистиха парк \"Орханели\". Там те облагородиха  детска и спортна площадка. В инициативата взеха участие и кметът на село Гълъбово Мария Пишева и общинският клубен ръководител на Жени ГЕРБ-Куклен Галя Георгиева.", "date": "2017-06-05", "title": "Пловдив: От областната организация на Жени ГЕРБ почистиха детски площадки в общините Съединение и Куклен"}
{"url": "http://www.focus-news.net/news/2017/06/05/2401524/sport-goldan-steyt-postavi-rekord-v-nba-po-broy-poredni-pobedi-v-pleyofite.html", "text": "Голдън Стейт Уориърс постави рекорд в Националната баскетболна лига (НБА) на САЩ по брой поредни победи в плейофите.\r\nОтборът направи нова важна крачка към титлата в НБА през сезон 2016/17, след като се наложи при домакинството си на Кливланд Кавалиърс със 132:113 и по този начин поведе във финалната серия с резултат 2:0.\r\nУспехът над Кливланд стана 14-та поредна победа, която отборът постигна в плейофите.", "date": "2017-06-05", "title": "Спорт: Голдън Стейт постави рекорд в НБА по брой поредни победи в плейофите"}
{"url": "http://www.focus-news.net/news/2017/06/05/2401527/mvr-ot-dnes-do-11-yuni-e-v-hod-spetsializirana-politseyska-operatsiya-po-liniya-na-tispol-shte-se-izvarshvat-proverki-na-shofyorite-za-upotreba-na-alkohol-i-narkotitsi.html", "text": "От днес на територията на Европейския съюз се провежда полицейска операция по линия на Eвропейската мрежа на службите на Пътна полиция (TISPOL) срещу употребилите алкохол, наркотични или упойващи вещества водачите на моторни превозни средства.  В операцията се включва и страната ни. Това съобщиха от пресцентъра на МВР. Тя ще продължи до 11 юни, а основната й цел е шофьорите да осъзнаят последствията, които биха причинили, управлявайки колите си след употреба на алкохол или наркотични вещества. \r\nЕдна от трите основни причини за възникване на тежки инциденти по пътищата на Европа, с голям брой жертви, е управлението на МПС, след употреба на алкохол, наркотици или други упойващи вещества. Гражданите на всички държави членки на организацията, изразяват силно безпокойство от нарастващия брой водачи, качили се след употреба на алкохол или под въздействието на упойващи вещества. \r\nПо време на проверките на територията на страната пътните полицаи ще извършват проверки и за валидна задължителна застраховка “Гражданска отговорност” на автомобилите.", "date": "2017-06-05", "title": "МВР: От днес до 11 юни е в ход специализирана полицейска операция по линия на TISPOL, ще се извършват  проверки на шофьорите за употреба на алкохол и наркотици"}
{"url": "http://www.focus-news.net/news/2017/06/05/2401523/den-na-bashtata-shte-se-provede-v-natsionalniya-voennoistoricheski-muzey-na-10-yuni.html", "text": "На 10 юни (събота) от 10.00 до 18.00 часа с вход свободен и многобройни атракции в Националния военноисторически музей (НВИМ) ще се проведе Ден на бащата, посветен на специалната връзка между детето и бащата. Това съобщиха от пресцентъра на НВИМ. За шеста поредна година в началото на лятната ваканция децата и техните родители ще могат да се забавляват в музея, който ще се превърне в арена на увлекателни игри, детски смях, подаръци и веселие. \r\nСпециално за събитието Българската армия ще представи военни машини „Мерцедес“, бойна бронирана машина „Командо-Селект“, високопроходима линейка, участвала  в мисии, и учебна катапултна седалка. А всички желаещи ще могат да влязат в кабините на хеликоптер Ми-24,  самоходна минохвъргачка „Тунджа“ и ракетен комплекс 2К 52 Фрог „Луна-М“, които са част от експозицията на музея. \r\nВ Деня на бащата забавления ще има за всички – от най-малките до вече порасналите деца. Ще бъде обособено пространство за бебета, в което със специални активности ще се насърчава партньорството между родителя и детето. Конструктор за млади откриватели, оригами, сглобяване на къщички, видеоигри, състезателни тренажори, решаване на логически задачи, разнообразни интерактивни игри не само ще стимулират детското логическо мислене, но и творческото въображение на малчуганите. В този ден за децата всичко ще е позволено, дори скачането на огромен матрак. Те ще имат възможност да програмират роботи, да създават видеоигри или пък сами да си направят ключодържател или магнит от дърво.   \r\nБащите ще могат да седнат зад волана на едни от най-модерните автомобили, както и да се насладят на увеличен, напълно реалистичен модел на многоцелеви изтребител JAS-39 Gripen, специализиран автомобил за пътна помощ, трактор, телескопичен товарач, комбиниран багер-товарач и влекач, на който децата ще могат да се качат и да си направят снимка, която да получат на магнит. \r\nЕдна от най-големите авиокомпании в света ще има зона за забавление, към която в следобедните часове ще се присъедини и Марио Бакалов – българинът, който пилотира най-големия пътнически самолет в света. \r\nЛятната читалня ще посрещне малки и големи с увлекателни четива и интригуващи истории, книжки за оцветяване и идеи за летни лагери. Изморилите се ще могат да си отдъхнат в специално обособен ТВ кът, където децата ще се забавляват с любими детски филми. А любителите на природата ще могат да си починат в скаутския лагер в двора на музея. \r\nТази година в Деня на бащата се включват и филиалите на НВИМ във Варна – Парк-музей на бойната дружба 1444 г. и Военноморският музей.\r\n„Денят на бащата“ се организира с подкрепата на Министерство на отбраната, Lufthansa, Съюза на българските автомобилисти, Оpel, Балкан Стар, Силвър Стар, Bike center, Saab, Sport Depot, Kettler, Scania, John Deere, Си Ем Ел България, Rseat, Pulsar, Clever book, SBB media, Детска архитектурна работилница, Pumpelina, Susuro, Американския университет в България, Imaginarium, Wienerberger, Tondach, Happy dreams, HBO, Уча.се, MindHub, Дървеница, Green Life Bansko и Анна Ризова-Нойкова от Design For Friends.", "date": "2017-06-05", "title": "Ден на бащата ще се проведе в Националния военноисторически музей на 10 юни"}
{"url": "http://www.focus-news.net/news/2017/06/05/2401528/dimitar-margaritov-kzp-potrebitelite-da-vnimavat-za-ogranicheniyata-pri-novite-pravila-za-rouminga.html", "text": "При въвеждането на новите правила за роуминга е важно да съсредоточим вниманието си върху ограниченията във връзка с т.нар. „справедливо ползване”. При неограничен брой минути в пакета си ще имаме неограничени обаждания в Еврозоната. Ако има лимит, след изчерпването му, ще плащаме според тарифния план към договора си. Трябва да внимаваме и по отношение на тарифирането на интернет трафика. Това заяви в рубриката „Чети етикета” по bTV председателят на Комисията за защита на потребителите (КЗП) Димитър Маргаритов, съобщиха от пресцентъра на комисията. „Ограничения ще има и по отношение на максималния срок, в който след влизането в различна от националната мрежа, потребителят ще може да се възползва от тези условия. После е възможно да настъпят и допълнителни тарифирания”, предупреди Маргаритов. „Тези нива, след които се начисляват определени такси, са въведени, за да може там, където има т. нар. безлимитни сегменти по договорите, да се постигнат някакви справедливи ограничения”, посочи той\r\nГражданите трябва да са наясно, че различното таксуване на роуминга от 15 юни не означава безплатни международни разговори, тъй като новите правила обхващат само държавите в ЕС. При разговори с държави извън този обхват, таксуването ще се извършва съгласно определените тарифи на всеки от мобилните оператори на съответната държава. \r\nПотребителите следва да бъдат информирани, когато се извърши промяната в общите условия, чрез които тези нови правила ще бъдат въведени. „Би могло да бъде нелоялна търговска практика, в случай че съгласно действащите тарифни планове мобилните оператори направят рестрикции, за които потребителите не са били уведомени”, посочи председателят на КЗП за рубриката „На твоя страна” по „Нова ТВ” по същата тема. \r\nМаргаритов призова да не се подписват нови договори само заради промените. „Но тъй като е възможно и по съвпадение точно в този период при изтичането на срочни договори на потребители да има нови оферти за подписване на нови срочни договори, много внимателно да проверят дали дори при запазване или дори намаляване на цените на услугите, които ползват, не се добавят някакви нови услуги”, каза още той. \r\nПредседателят на КЗП разясни правата на потребителите при подписването на договори за телекомуникационна услуга. „Обикновено хората не обръщат внимание, но това е една постановка в Закона за електронните съобщения. Не сме длъжни да подпишем клауза, която предвижда, че договорът влиза в сила веднага. Ако не го направим, в 7-дневен срок от подписването на основния договор, имаме право да се откажем. При различни условия – може операторът да не ни е пуснал услугата в тези седем дни, докато ние внимателно не прочетем срока на договора и не преценим, че той не е такъв, какъвто сме си го представяли. \r\nКогато договорът е сключен от разстояние – това са чести случаи, при които по телефона Ви отправят оферта и Вие се съгласявате, после по куриер Ви изпращат договора да подпишете, тъй като вече сделка по телефон вече е невъзможно да се случи, тогава безусловното право на отказ е до 14 дни, подобно на търговията в Интернет”, каза още Димитър Маргаритов.", "date": "2017-06-05", "title": "Димитър Маргаритов, КЗП: Потребителите да внимават за ограниченията при новите правила за роуминга"}
{"url": "http://www.focus-news.net/news/2017/06/05/2401522/predsedatelyat-na-narodnoto-sabranie-dimitar-glavchev-nyama-promyana-v-sredata-za-sigurnost-na-balgariya.html", "text": "Няма промяна в средата за сигурност на България. Това каза председателят на Народното събрание Димитър Главчев пред журналисти преди дискусията „Европа отново на път“, предаде репортер на Агенция „Фокус“. Във връзка с поредните терористични нападения в Лондон той увери, че България взима мерките, които взимат и останалите страни в ЕС. „Някаква специална опасност за България няма. Няма промяна в средата за сигурност на България. С по-голямо внимание сме, но от доста време сме така“, заяви той. По думите му няма как само държавните органи да се справят с тероризма. „Всички виждате как дори в държави с изключителни мерки за сигурност като Великобритания противодействието е трудно, поради специфичните особености на тероризма“, отбеляза Димитър Главчев. \r\nВесела ПЕТРОВА", "date": "2017-06-05", "title": "Председателят на Народното събрание Димитър Главчев: Няма промяна в средата за сигурност на България"}
{"url": "http://www.focus-news.net/news/2017/06/05/2401532/veliko-tarnovo-politsiyata-tarsi-sadeystvie-za-ustanovyavane-na-mazh-napadnal-i-nanesal-porezni-rani-na-53-godishna-zhena-na-ul-d-rashev.html", "text": "Великотърновски криминалисти търсят съдействие от гражданите за разкриване на криминално престъпление. Това съобщиха от Областна дирекция на МВР – Велико Търново. Текат активни действия за установяване и задържане на извършител на криминално престъпление. На 31 май тази година, малко след полунощ, той е нападнал 53-годишна жена на ул. „Д. Рашев“ в областния град и й нанесъл порезни рани в областта на шията. Жената успяла да избяга и да потърси помощ. \r\nРазследващите апелират хора, които са станали жертва на подобно нападение или са били свидетели на идентична случка и имат данни за самоличността на извършителя, да сигнализират на тел. 112, 062/ 662 234 или в най-близкото управление на МВР. Анонимността им ще бъде гарантирана.", "date": "2017-06-05", "title": "Велико Търново: Полицията търси съдействие за установяване на мъж, нападнал и нанесъл порезни рани на 53-годишна жена на ул. „Д. Рашев“"}
{"url": "http://www.focus-news.net/news/2017/06/05/2401519/gazeta-expess-srabska-lista-se-vklyuchi-v-predizbornata-borba-v-kosovo-s-priziv-sreshtu-sazdavaneto-na-armiya.html", "text": "Партията „Сръбска листа“ ще участва в предсрочните парламентарни избори в Косово, насрочени за 11 юни, а сред основните й обещания е да работи срещу създаването на армия в най-младата държава на Балканския полуостров, съобщава вестник Gazeta Express.\r\nВ предизборен клип, който ще бъде излъчен по телевизията по време на предизборната кампания, се заявява, че подкрепяната Белград партия цели да защитава жизнените интереси на сърбите в Косово, опазването на културното и религиозно наследство и укрепването на институционалните и икономически възможности на сръбската общност в страната. \r\n„Сръбската листа“ гарантира на косовските сърби, че няма да позволят създаването на косовската армия като част от бъдещите институции на държавата.\r\nКандидатите за премиерския пост на свой ред обещаха, че един от приоритетите им ще бъде трансформирането на Косовските сили за сигурност в армия. Гласовете на сръбските депутати в парламента в Прищина обаче са от решаващо значение за конституционните изменения, които ще отворят пътя за създаването на косовската армия..Тереза Герова", "date": "2017-06-05", "title": "Gazeta Expess: „Сръбска листа“ се включи в предизборната борба в Косово с призив срещу създаването на армия"}
{"url": "http://www.focus-news.net/news/2017/06/05/2401535/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-yuni.html", "text": "„Софийска вода” временно ще прекъсне водоснабдяването в някои части на столицата на 6 юни 2017 г. (вторник). Това съобщиха от пресцентъра на водоснабдителното дружество. \r\nВъв връзка с подмяна и монтаж на спирателни кранове на ул. „Борово“ жк. „Борово“, се налага спиране на водоподаването от 10:00  до 22:00 часа на клиентите на „Софийска вода”, живеещи в района на:\r\n- ул. „Борово“ \r\n- ул. „Природа“, ул. „Ястребец“, ул. „Пирински проход“, ул. „Солун“;\r\nпо ул. „Подуево“ от ул. „Борово“ до ул. „Топли дол“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борово“ ъгъла с ул. „Родопски извор“.  \r\nВъв връзка с подмяна на сградно водопроводно отклонение на ул. „Михайл Буботинов“ жк. „Иван Вазов“, се налага спиране на водоподаването от 9:30  до 16:30 часа на клиентите на „Софийска вода”, живеещи в района на:\r\n- по ул. „Михайл Буботинов“ от ул. „Краище“ до ул. „Бяла черква“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Михайл Буботинов“ ъгъла с ул. „Бяла черква“.  \r\nВъв връзка с подмяна на сградно водопроводно отклонение на ул. „Крум Попов“ жк. „Лозенец“, се налага спиране на водоподаването от 9:00  до 18:00 часа на клиентите на „Софийска вода”, живеещи в района на:\r\n- ул. „Милин камък“, ул. „Синчец“, ул. „Крум Попов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Милин камък“ ъгъла с ул. „Крум Попов“.  \r\nВъв връзка с подмяна на сградно водопроводно отклонение на ул. „Трети март“ с. Горни Богров, се налага спиране на водоподаването от 10:00  до 18:00 часа на клиентите на „Софийска вода”, живеещи в района на:\r\n- бул. „Васил Левски“, ул. „Трети март“, ул. „Ботунски път“, ул. „Шабаница“, ул. „Долна махала“, ул. „Хемус“, ул. „Христо Ботев“, ул. „Кръста“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Горни Богров – пред кметството.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.  \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0700 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-05", "title": "„Софийска вода” временно ще прекъсне водоснабдяването в някои части на столицата на 6 юни"}
{"url": "http://www.focus-news.net/news/2017/06/05/2401531/ognyan-damyanov-be-opredelen-chrez-zhrebiy-za-chlen-na-vss-ot-kvotata-na-prokurorite.html", "text": "Огнян Дамянов – прокурор в Окръжна прокуратура - Разград бе определен чрез жребий за член на ВСС от квотата на прокурорите. Това съобщиха от пресцентъра на ВСС. Жребият се проведе между кандидатите за членове на Висшия съдебен съвет (ВСС) от квотата на прокурорите Огнян Дамянов – прокурор в Окръжна прокуратура – Разград и Ясенка Шигарминова – прокурор от Апелативна прокуратура – Пловдив,  получили равен брой гласове – 440,  на проведеното повторно гласуване вчера. Председателят на Избирателната комисия записа на идентични бели листа имената на кандидатите и ги постави в идентични бели непрозрачни пликове. Жребият бе изтеглен от председателят на Общото събрание, който се подписа на листа с името на изтегления кандидат.\r\nПроцедурата се проведе в заседателната зала на Висшия съдебен съвет в присъствието на представители на Общото събрание на прокурорите, главния прокурор на Република България Сотир Цацаров и  медии и бе излъчено онлайн чрез сайта на ВСС. Решението на Избирателната комисия и протокола от проведения жребий  ще се публикуват на интернет сайта на ВСС.\r\nСъгласно чл. 29н, ал. 4 от ЗСВ решението на Избирателната комисия подлежи на обжалване в седемдневен срок от обявяването му чрез Прокурорската колегия на ВСС пред състав, състоящ се от трима съдии от ВКС и двама съдии от ВАС.\r\nСлед приключване на изборната процедура Виктор Малинов – председател на Общото събрание на прокурорите за избор на член на ВСС и завеждащ отдел „Надзор за законност“ при Върховна административна прокуратура закри Общото събрание на прокурорите.\r\nИзборните членовете на новия 8-ми състав на Висшия съдебен съвет от квотата на прокурорите и следователите са:\r\n- Пламен Василев Найденов – административен ръководител – окръжен прокурор на Окръжна прокуратура – Перник;\r\n- Георги Стойков Кузманов – прокурор в Апелативна прокуратура – Бургас;\r\n- Даниела Илиева Машева – прокурор във Върховна касационна прокуратура;\r\n- Огнян Дамянов – прокурор в Окръжна прокуратура – Разград;\r\n- Евгени Диков Диков – директор на НСлС и заместник на главния прокурор по разследването.\r\nПроцедурата за избор на членове на ВСС от квотата на магистратите продължава на 10 и 17 юни 2017 г. с провеждането на Общо събрание на съдиите, което ще трябва да избере пряко 6-ма съдии от 27-те кандидати.", "date": "2017-06-05", "title": "Огнян Дамянов  бе определен чрез жребий за член на ВСС от квотата на прокурорите"}
{"url": "http://www.focus-news.net/news/2017/06/05/2401537/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Анархисти извършиха серия последователни атаки със самоделни запалителни бомби срещу полицията, разположена в размирния квартал „Екзархия“ в гръцката столица Атина, съобщава електронното издание Ekathimerini, като се позовава на информация от властите, разпространена в неделя. \r\nПървото от серията нападения срещу представителите на правоохранителните органи е извършено около 23.20 часа в събота вечер, последвано от поредица атаки с коктейли „Молотов“ в 23.45 часа и 0.25 часа в неделя. Последната атака със запалителна бомба срещу полицията е от 1.30 часа в неделя. \r\nВъв връзка с инцидента са задържани 16 души. Няма данни за пострадали.\r\n*** Партията „Сръбска листа“ ще участва в предсрочните парламентарни избори в Косово, насрочени за 11 юни, а сред основните й обещания е да работи срещу създаването на армия в най-младата държава на Балканския полуостров, съобщава вестник Gazeta Express.\r\nВ предизборен клип, който ще бъде излъчен по телевизията по време на предизборната кампания, се заявява, че подкрепяната Белград партия цели да защитава жизнените интереси на сърбите в Косово, опазването на културното и религиозно наследство и укрепването на институционалните и икономически възможности на сръбската общност в страната. \r\n„Сръбската листа“ гарантира на косовските сърби, че няма да позволят създаването на косовската армия като част от бъдещите институции на държавата.\r\nКандидатите за премиерския пост на свой ред обещаха, че един от приоритетите им ще бъде трансформирането на Косовските сили за сигурност в армия. Гласовете на сръбските депутати в парламента в Прищина обаче са от решаващо значение за конституционните изменения, които ще отворят пътя за създаването на косовската армия.\r\n*** Министър-председателят на Турция Бинали Йълдъръм заяви, че Анкара има намерение да възстанови отношенията си с Берлин, които се влошиха рязко в рамките на кампанията за референдума за конституционни промени от 16 април. Премиерът подчерта обаче, че ако подобна инициатива бъде предприета само от страна на Турция, няма да бъде увенчана с успех, пише вестник Daily Sabah.\r\nКоментарите на Йълдъръм бяха направени в рамките на почивните дни, в навечерието на посещението на германския външен министър Зигмар Габриел. Освен за отношенията с Берлин, турският премиер засегна и темата за връзките с ЕС и подчерта решимостта на Анкара да нормализира отношенията с Общността.\r\nПо отношение на турско-германските отношения, Йълдъръм заяви: \"Имаме известни разногласия с Германия, една от които е нежеланието на Германия да предприеме стъпки срещу филиалите на Гюленистката  терористична групировка (ФЕТО), участвала в опита за преврат от миналата година, като реагира на техните исканията за убежище положително и не предприе действия в отговор на действията на ФЕТО след смъртоносния опит за пуч тук“.\r\nОсвен това Йълдъръм напомни за толерантната позиция на германската държава към елементите на „Работническа партия на Кюрдистан“ (ПКК) в страната.\r\n\"Както нашият президент многократно заяви, тази позиция на германската държава вреди на отношенията между двете съюзни държави. Германският външен министър ще пристигне (в Турция) в понеделник и ще обсъди подробно тези въпроси с външния ни министър. „Инджирлик“, както и други въпроси, са в дневния ред. Аз също ще се видя с него (Зигмар Габриел – бел. р.). Нашата крайна цел е да възстановим отношенията\", увери турският вътрешен министър.\r\n***За понеделник е насрочено първото заседание на новото македонско правителство, оглавено от премиера Зоран Заев, съобщи македонското онлайн издание „МКД“.\r\nДневният ред на заседанието все още не е известен.\r\n В понеделник ще бъдат избрани заместник-министрите и се предполага, че кандидатите на партията на етническите албанци в Македония - Демократичен съюз за интеграция (ДСИ) ще станат заместници в министерствата на финансите, на вътрешните работи, на транспорта и съобщенията, на образованието и на отбраната.\r\nНякои местни медии добавят, че утре новите министри в Скопие ще вземат и решение за премахване на оградата около сградата на правителството.\r\n***", "date": "2017-06-05", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/05/2401533/n-v-simeon-sakskoburggotski-vsichki-zaedno-tryabva-da-zapazim-i-izgradim-badeshteto-na-es-taka-che-sledvashtoto-pokolenie-da-zhivee-po-dobre.html", "text": "Всички заедно трябва да запазим и изградим бъдещето на ЕС, така че следващото поколение да живее по-добре. Това каза Н. В. Симеон Сакскобургготски, министър-председател на България (2001-2005), по време на дискусията „Европа отново на път“, предаде репортер на Агенция „Фокус“. „Аз съм роден преди 80 години - с цяло поколение преди ЕС. Затова ще разберете, че аз съм от хората, за които ЕС не е даденост или нещо, което е на готово. Моето поколение живя разделено в Европа – от войни, политика и „Желязната завеса“. Но появата на този съюз направи Европа общност от хора с еднакви съдби и еднакви мечти“, заяви Н. В. Симеон Сакскобургготски. „Днес е важно не просто да се протестира срещу, а да кажем ние с какво можем да допринесем за оцеляването на съюза и неговите ценности“, допълни той. Н. В. Сакскобургготски се обърна към премиера Бойко Борисов с думите: „След броени месеци Вие ще застанете начело на най-смисления съюз в света. България ще председателства в тежки и решителни моменти за бъдещето на Европа“. По думите му за пръв път от Втората световна война единството на Европа е поставено на карта. „Европа или ще бъде обединена или въобще няма да я бъде“, подчерта Сакскобургготски. „Няма да допуснем ЕС да се разпадне, напротив – всички заедно трябва да го запазим и изградим така, че следващите поколения да живеят по-добре, по-щастливо у дома – в една обединена Европа“, каза още той. „Логото, което стои пред нас – „Европа отново на път“ е в нашите ръце“, допълни  Сакскобургготски. \r\nСъбитието започна с минута мълчание в памет на жертвите на терористичните атаки в Лондон. \r\nВесела ПЕТРОВА", "date": "2017-06-05", "title": "Н. В. Симеон Сакскобургготски: Всички заедно трябва да запазим и изградим бъдещето на ЕС, така че следващото поколение да живее по-добре"}
{"url": "http://www.focus-news.net/news/2017/06/05/2401509/plovdiv-chetvarti-den-prodalzhava-gaseneto-na-pozhara-v-shishmantsi.html", "text": "Четвърти ден продължава гасенето на пожара в Шишманци. Това съобщи за Радио „Фокус” - Пловдив инсп. Цвятко Дешев, говорител на Областно управление „Пожарна безопасност и защита на населението“ в Пловдив. Противопожарните екипи на място са редуцирани до три. Тъй като количеството на пластмасата в склада е голямо, пожарът продължава да тлее и се облива обилно с вода. На терена остава и водоноска от София.\r\nПлощта на пожара е около 6 декара, с размери 300 на 20 метра. Пожарът не се разпространява, но гори в дълбочина. От службата не се ангажират със срокове за пълното ликвидиране на пожара.„Фокус” припомня:\r\nПожарът на територията на завода за преработка на пластмасови отпадъци в село Шишманци е възникнал в 06.24 часа на 2 юни. Незабавно бяха предприети гасителни действия от служители на РД ПБЗН – Пловдив. На помощ бяха изпратени противопожарни автомобили с екипите си и от други области. Най-вероятната причина за възникване на пожара е мълния. Станция на РИОСВ следи денонощно показателите на атмосферния въздух. Няма опасност за населението, тъй като не са отчитани превишения на нормите за замърсяване на въздуха.\r\nЦветана ТОНЧЕВА", "date": "2017-06-05", "title": "Пловдив: Четвърти ден продължава гасенето на пожара в Шишманци"}
{"url": "http://www.focus-news.net/news/2017/06/05/2401536/kmetat-georgi-slavov-tazi-godina-sa-mozhe-bi-nay-serioznite-i-znachimi-initsiativi-ot-10-godini-nasam-po-povod-denya-na-yambol.html", "text": "Тази година са може би най-сериозните и значими инициативи от 10 години, откакто и аз съм в качеството си на кмет. Това каза в интервю за Агенция „Фокус“ кметът на община Ямбол Георги Славов. „Те започнаха от няколко седмици, но кулминацията беше четирите дни по-рано. На 2 юни видяхме концерт първо на група „Сигнал“, след което веднага продължи концертът с изпълнение на Боби Кимбъл – вокалист на група „ТОТО“. Това е емблематична личност и какво вече се убедих, изключително емоционална, зареждаща. Голям престиж и чест за Ямбол е, че той ни бе гост и се съгласи да изнесе концерта си в Ямбол, заедно с музикантите на група „Те“, заяви Славов. \r\nПо думите му на 3 и 4 юни са били два много значими дни заради Арт фестивал в парка. „Години наред вече го организираме и стана традиционен с идеята да има за всекиго по нещо. Той бе основно насочен към децата с много различни занимания, които споделиха по между си. В събота започна и бирфестът, който също вече е традиция за Ямбол. След като мине празничната литургия днес в църквата „Св. Троица“, ще бъде празничният ритуал на центъра на града. След това е празничната сесия на Общинския съвет и вечерта продължаваме с концерта на Voices of rainbow“, допълни кметът на Ямбол. Според него това е едно много значимо за държавата музикално събитие и се очакват много гости не само от Ямбол, но и от цялата страна.\r\nЛюба АЛЕКСИЕВА", "date": "2017-06-05", "title": "Кметът Георги Славов: Тази година са може би най-сериозните и значими инициативи от 10 години насам по повод Деня на Ямбол"}
{"url": "http://www.focus-news.net/news/2017/06/05/2401538/burgas-31-godishen-mazh-e-bil-namushkan-v-doma-si-v-zhk-izgrev.html", "text": "31-годишен мъж от Бургас е бил намушкан в дома си в ж.к. „Изгрев“, съобщи за Радио „Фокус“ - Бургас ст. комисар Калоян Калоянов, директор на ОД МВР - Бургас.  Сигналът за инцидента е  подаден рано тази сутрин от хората, с които съжителства мъжът. \r\nВ момента се изясняват обстоятелствата около случая. Установени са всички лица, които са били на мястото на инцидента. По данни на пострадалия става дума за инцидент.\r\nМария РУСЕВА", "date": "2017-06-05", "title": "Бургас: 31-годишен мъж е бил намушкан в дома си в ж.к. „Изгрев“"}
{"url": "http://www.focus-news.net/news/2017/06/05/2401541/sliven-armenski-kamenen-krast-hachkar-beshe-ofitsialno-otkrit-v-grada.html", "text": "Арменски каменен кръст – Хачкар беше официално открит в Сливен. Мемориалният знак се намира в градинката в близост до катедрален храм „Свети Димитър”, съобщиха от пресцентъра на Община Сливен. До 1972 година на това място са съществували арменска църква, библиотека и читалище. Кръстът е изработен в Армения от специален камък и пренесен в Сливен. Направен е основно с дарения на арменската общност.\r\nМемориалът беше официално открит от кмета на общината Стефан Радев и Аршавир Хулян – председател на Общоарменски благотворителен съюз „Парекордзаган“, клон Сливен. Церемония по освещаването извърши отец Храч Мурадян – духовен пастир на пловдивския арменски храм „Сурп Кеворк“, с благословията на Архиерея на Арменската епархия в България – архимандрит Исахак Бохосян.\r\n„Каменните кръстове Хачкар са едни от символите на Армения, неизменна част от нашата религия и самите нас. Източници сочат, че началото им идва от 4 век, когато арменците приемат християнството. Нашите предци са ги поставяли на кръстопътища, църкви и манастири. Така изразявали вярата си. Казват, че някои от тези кръстове имат магическа сила. Лекуват, предпазват от беди и се явяват като пазители на градовете”, каза Аршавир Хулян.\r\nКметът Стефан Радев заяви, че откриването на мемориалния знак е паметно събитие за арменската общност в Сливен. „Радвам се, че кръстът е поставен на място, което е било духовно средище за арменците”, каза той.\r\nНародният представител от сливенски избирателен район Петър Петров подчерта, че паметникът е символ на присъствието на арменската общност в Сливен. „Нейните представител оформят до голяма степен културния облик на това старо и свещено за всички нас селище”, допълни Стефан Радев.", "date": "2017-06-05", "title": "Сливен: Арменски каменен кръст – Хачкар беше официално открит в града"}
{"url": "http://www.focus-news.net/news/2017/06/05/2401543/premierat-boyko-borisov-evrozonata-e-zadalzhitelna.html", "text": "Еврозоната е задължителна. Това каза премиерът Бойко Борисов по време на дискусията „Европа отново на път“, предаде репортер на Агенция „Фокус“. „Дори и в България си позволяваме да казваме – когато станем готови, когато ние решим, тогава ще влезем в еврозоната. А когато сме подписвали, много ясно е записано, че трябва да приемем еврото – имаме договор. Като нация, като политически елити трябва да вземе решение и да кажем - ще направим всички усилия да влезем в чакалнята на еврозоната. В противен случаи ние не можем да се сърдим, че държавите в еврозоната искат да си гарантират своята валута“, коментира Борисов. По думите му България няма друг път освен да работи с цялата си активност, на всички нива, за цялостта и силата на Европейския съюз. \r\n„В момента имаме съседи с много проблеми. Трябва да бъдем перспектива на хората, които живеят в този регион“, каза още той. „Няма на кой да се сърдим, ако не се справяме“, допълни премиерът. \r\nВесела ПЕТРОВА", "date": "2017-06-05", "title": "Премиерът Бойко Борисов: Еврозоната е задължителна"}
{"url": "http://www.focus-news.net/news/2017/06/05/2401544/sport-vardar-skopie-specheli-shampionskata-liga-po-handbal.html", "text": "Вардар (Скопие) спечели европейския клубен шампион по хандбал за мъже след победа с 24:23 над Пари Сен Жермен във финала на турнира.\r\nМакедонците стигнаха до победата с гол в последната секунда на редовните 60 минути,  отбелязан от Иван Чупич.\r\nВардар е първият македонски отбор, който печели отличието в 57-годишната история на надпреварата, както и първият европейски клубен шампион от Македония в един от четирите големи отборни спорта при мъжете (футбол, баскетбол, волейбол, хандбал).", "date": "2017-06-05", "title": "Спорт: Вардар (Скопие) спечели Шампионската лига по хандбал"}
{"url": "http://www.focus-news.net/news/2017/06/05/2401539/premierat-boyko-borisov-evropeyskiyat-sayuz-tryabva-da-se-zashtitava-s-evropeyska-armiya.html", "text": "Европейският съюз трябва да се защитава със своя отбрана като цяло. Това каза премиерът Бойко Борисов по време на дискусията „Европа отново на път“, предаде репортер на Агенция „Фокус“. \"Каква е Европа в момента? Ние свикнахме някак си с новините. Ако направя една справка - аз съм написал 20-30 съболезнователни адреса само в последните месеци. Чудим се какво да напишем в тях. Всяка сутрин се събуждаме и дали в Лондон, дали в Афганистан, дали на друго място - десетки убити и ранени. И се въртим около средствата и не си говорим за причините, които не са удобни политически. А то е толкова ясно докато върви надпревара за въоръжение. Изведнъж стана модерно да говорим колко пари – в милиарди евра и долари да се отделят за въоръжение. Само преди 25 години каква радост беше, когато се говореше за разоръжаване, за намаляване на бюджетите за отбрана\", коментира Борисов. \"Вместо ЕС да каже – добре защо не си направим обща европейска армия. Какво по–просто от това? Имаме единни решения. Колко танка има Германия, Франция, България - дали са ни нужни поотделно на всички тези държави? Европейският съюз трябва да се защитава със своя отбрана като цяло\", допълни той.\r\nВесела ПЕТРОВА", "date": "2017-06-05", "title": "Премиерът Бойко Борисов:  Европейският съюз трябва да се защитава с европейска армия"}
{"url": "http://www.focus-news.net/news/2017/06/05/2401540/die-sueddeutsche-zeitung-generalniyat-sekretar-na-oon-dade-nov-tlasak-na-pregovorite-za-kipar.html", "text": "Генералният секретар на ООН Антониу Гутериш даде нов тласък на преговорите за обединение на разделения остров Кипър, пише баварският вестник Die Sueddeutsche Zeitung.\r\nГутериш убеди лидерите на двете общности да продължат преговорите за преодоляване на разделението на острова. Разговорите ще бъдат подновени през юни в швейцарския град Женева, стана ясно след срещата на Мустафа Акънджи и Никос Анастасиадис с генералния секретар на международната организация. \r\nЕдна от най-трудните точки в преговорите е изтеглянето на всички 35 хил. турски войници в северната част на острова – искане, от което кипърските гърци не се отказват.Тереза Герова", "date": "2017-06-05", "title": "Die Sueddeutsche Zeitung: Генералният секретар на ООН даде нов тласък на преговорите за Кипър"}
{"url": "http://www.focus-news.net/news/2017/06/05/2401545/veliko-tarnovo-izvestni-kitaristi-shte-pravyat-muzikalni-atelieta-v-izlozhbeni-zali-rafael-mihaylov-v-ramkite-na-mezhdunaroden-kitaren-festival.html", "text": "В рамките на Международен китарен фестивал GuitArt Fest Veliko Tarnovo, в изложбени зали „Рафаел Михайлов” изявени музиканти ще направят музикални ателиета. Това съобщиха от пресцентъра на Община Велико Търново. Международен китарен фестивал GuitArt Fest Veliko Tarnovo се провежда за първа година на територията на град Велико Търново.\r\nИдеята на организаторите е да бъде създадено ежегодно събитие с музикално-образователна цел, което да послужи като форум за развитието на българския музикален талант и да подчертае мястото на китарата (един от най-разпространените и популярни музикални инструменти на планетата) в историята и развитието на музиката по целия свят.\r\nОсвен разнообразни концерти, са планирани и музикални ателиета, на които всички желаещи ще могат да се запознаят отблизо с различни техники в различните стилове на китарата.\r\nНа 10 юни ( събота) желаещите ще могат да чуят лекцията на Боян Бояджиев, на която той ще запознае начинаещите китаристи с първите часове с китарата и китарните акорди. Ателието ще започне в 14.00 ч. Веднага след него музикантите от банда Дел Падре ще запознаят публиката с основните стилове и техники във фламенкото. Началото е в 15.30 ч.\r\nНа 11 юни( неделя) от 10.00 ч. известните музиканти Цветан Недялков ( Ку Ку бенд) и Веселин Койчев ще направят музикално ателие на тема: „Импровизация в различни музикални стилове”.\r\nПоследено ще бъде музикалното ателие на Дейв Гудман, чиито ателиета предизвикват интерес в цял свят. Той пристига в България специално за GuitArt Fest Veliko Tarnovo. Уъркшопа му ще започне в 11.30 ч.\r\nПроектът се осъществява със съдействието на програма „Изкуство и култура Велико Търново“ на Община Велико Търново.", "date": "2017-06-05", "title": "Велико Търново: Известни китаристи ще правят музикални ателиета в изложбени зали „Рафаел Михайлов”, в рамките на Международен китарен фестивал"}
{"url": "http://www.focus-news.net/news/2017/06/05/2401534/d-r-vasil-valchev-mbal-pazardzhik-tarsim-kontakti-s-posolstvata-na-afganistan-pakistan-i-siriya-za-da-badat-razpoznati-i-pogrebani-zaginalite-migranti.html", "text": "В моргата на Областната болница в Пазарджик остават 10-те трупа на загиналите нелегални мигранти и шофьора по време на катастрофата на магистрала „Тракия“, каза за Радио „Фокус“ – Пазарджик директорът на МБАЛ – Пазарджик д-р Васил Вълчев. Той обясни, че ще се търсят контакти с посолствата на Афганистан, Пакистан и Сирия, за да бъдат разпознати загиналите и да бъдат организирани погребенията им. „Таксата на ден за оставането на труп в хладилната камера на болницата е 25 лева на ден. Освен тези хора там има и други починали граждани, така че се затруднява дейността ни. Но имаме капацитет и ще се справим“, увери д-р Вълчев. На този етап все още не стои въпросът кой ще поеме разходите.„Фокус“ припомня:\r\n10 души загинаха при катастрофа на микробус, превозващ нелегални мигранти, рано сутринта в неделя в района на 98 км на автомагистрала „Тракия”, в посока София. Сред загиналите е и 16-годишен неправоспособен водач на превозното средство. 8 други чуждестранни граждани бяха настанени в болници в Пазарджик и Пловдив с различни наранявания. Всички, пътували в микробуса, са били мъже, без документи за самоличност.\r\nВаня НИКОЛОВА", "date": "2017-06-05", "title": "Д-р Васил Вълчев, МБАЛ – Пазарджик: Търсим контакти с посолствата на Афганистан, Пакистан и Сирия, за да бъдат разпознати и погребани загиналите мигранти"}
{"url": "http://www.focus-news.net/news/2017/06/05/2401547/sadat-dade-hod-na-deloto-sreshtu-bivshiya-rektor-na-meditsinskiya-universitet.html", "text": "Софийският градски съд даде ход на делото срещу бившия ректор на Медицинския университет професор Ваньо Митев и бившия главен секретар на учебното заведение - Алексей Алексеев, предаде БНТ. Двамата са обвинени в сключване на неизгодни сделки. Според прокуратурата двамата са нанесли материални щети на висшето учебно заведение, сключвайки сделки за закупуването на високопроходим автомобил, за излишни договори с адвокати, консултанти и научни организации, както и за рекламна кампания в Лондон.\r\nОбвинението разполага и с данни, че не са събирани такси за обучение от чужди студенти. По изчисления на прокуратурата общо нанесените щети са за близо милион и 400 000 лева.\r\n\"Аз съм оставил този университет със 100 милиона. Не се признавам за виновен. Всичко това ще отпадне. Само ще ви кажа за това бомбастично обвинение, че един милион сме причинили щета, ние нямаме никакъв разход, ние имаме само приходи. Вие ми кажете може ли, когато нямате разход, а имате само приход и да има щета. Знаете как почна цялата история с един измислен одит на МОН\", коментира пред журналисти бившия ректор на Медицинския университет Ваньо Митев.", "date": "2017-06-05", "title": "Съдът даде ход на делото срещу бившия ректор на Медицинския университет"}
{"url": "http://www.focus-news.net/news/2017/06/05/2401549/korneliya-ninova-bsp-da-ne-dopuskame-evropa-na-razlichni-skorosti.html", "text": "Да не допускаме Европа на различни скорости. Това каза лидерът на БСП Корнелия Нинова по време на дискусията „Европа отново на път“, предаде репортер на Агенция „Фокус“. По думите на Нинова за тези 10 години, през които България е член на ЕС, Европа е преживяла кризи – финансова, икономическа, социална, а сега – и мигрантска. „Тези кризи породиха евроскептицизъм, национализъм и поставиха европейските лидери пред изпитание и пред въпроса: „Европа на път, но накъде, днес и сега?“, коментира Нинова. „На нашето внимание са поставени 5 сценария за развитие, вероятно не са единствените. Сигурно има и 6-и, сигурно може и от 5-те да се направи най-добро и да се направи един нов. Но аз бих искала да изразя принципна позиция – нашата е да не допускаме Европа на различни скорости – групи държави-членки в ЕС, които да се развиват на различна скорост. Смятаме, че това не е решение на проблемите“, каза още тя.\r\nВесела ПЕТРОВА", "date": "2017-06-05", "title": "Корнелия Нинова, БСП: Да не допускаме Европа на различни скорости"}
{"url": "http://www.focus-news.net/news/2017/06/05/2401529/afp-katar-osadi-neopravdanoto-preustanovyavane-na-diplomaticheskite-otnosheniya-ot-strana-na-darzhavite-v-persiyskiya-zaliv.html", "text": "В понеделник Катар осъди решението на три държави от Персийския залив и Египет да преустановят дипломатическите си отношения с Доха, заявявайки, че мерките са \"неоправдани\" и имат за цел да поставят страната под политическо \"настойничество\", предава AFP.\r\n„Мерките са неоправдани и се основават на фалшиви и неоснователни твърдения\", се казва в изявление от Министерството на външните работи на Катар по повод безпрецедентните стъпки, предприети от Саудитска Арабия, Бахрейн, Обединените арабски емирства и Египет.\r\n\"Целта е ясна, тя е налагането на настойничество върху държавата. Това само по себе си е нарушение на нейния суверенитет като държава\", се казва още в разпространения текст.Тереза Герова", "date": "2017-06-05", "title": "AFP: Катар осъди „неоправданото“ преустановяване на дипломатическите отношения от страна на държавите в Персийския залив"}
{"url": "http://www.focus-news.net/news/2017/06/05/2401542/plovdiv-eksperti-na-riosv-otnovo-shte-izmervat-kachestvoto-na-atmosferniya-vazduh-v-shishmantsi-i-okolnite-sela-zaradi-pozhara.html", "text": "И днес експерти на Регионална лаборатория – Пловдив към Изпълнителната агенция по околна среда ще измерват качеството на атмосферния въздух в Шишманци и околните села заради възникналия пожар в частен склад до Завода за преработка на отпадъци. Това съобщи за Радио „Фокус” - Пловдив директорът на РИОСВ - Пловдив Стефан Шилев. Екипът с мобилната апаратура вече пътува натам. Последното замерване, което е направено в събота сутринта ясно показва, че няма опасни стойности, не е установена опасна концентрация във въздуха, стойностите за всички изследвани показатели са много под нормите”, каза Шилев. Изключение прави циановодорода, но и по този показател измерените стойности варират около 60%, което е много под нормата. Замерване е било направено допълнително в петък вечерта по сигнал и настояване на двамата кметове на Шишманци и Раковски, тъй като е тръгнал дим към село Шишманци. Тогава експертите са измервали до 01.00 часа през нощта, но също не е имало нещо обезпокоително. По думите на Шилев, препоръките от РИОСВ към хората да се избягват дейности на открито и да се затварят прозорците на жилищата в населените места на югозапад от пожара са били превантивни. Излагането по-продължително време на този пушек, макар и с малки вредни концентрации в него, може да има недобър здравен ефект върху хората. „Освен това има и миризми, които дразнят и със сигурност не са полезни за хората”, каза Стефан Шилев. Тези предупреждения са в сила в момента, а когато ще има нова информация, населението ще бъде уведомено допълнително.\r\nЦветана ТОНЧЕВА", "date": "2017-06-05", "title": "Пловдив: Експерти на РИОСВ отново ще измерват качеството на атмосферния въздух в Шишманци и околните села заради пожара"}
{"url": "http://www.focus-news.net/news/2017/06/05/2401548/otets-stiliyan-na-dneshniya-den-se-chestva-duha-koyto-pravi-vsichki-nas-zhivi-sashtestva.html", "text": "На днешния ден Светият Дух е слязъл над апостолите. Това каза за Радио „Фокус“ - Бургас отец Стилиян от храма „Свети Никола“ в град Черноморец. Днес православната църква почита Свети Дух. Празникът се отбелязва в понеделник след Петдесетница. „Светият Дух е озарил апостолите във вид на огнени езици, които са приели духа, за да могат да разговарят на различни езици, за да могат да се разбират по най-правилния начин. На днешния ден се чества Духа, който прави всички нас живи същества и затова ние празнуваме и се радваме, защото Бог ни е дал възможността да го чуем и да го видим чрез различни случки. Този дух продължава да се проявява във всеки един момент около нас. Надявам се Божият дух да бъде сред нашия народ, за да ни помогне да продължаваме да изграждаме света, който Христос ни завеща“, каза още отец Стилиян.\r\nМария РУСЕВА", "date": "2017-06-05", "title": "Отец Стилиян: На днешния ден се чества Духа, който прави всички нас живи същества"}
{"url": "http://www.focus-news.net/news/2017/06/05/2401551/die-zeit-cherna-gora-stava-29-ti-chlen-na-nato-na-ofitsialna-tseremoniya-vav-vashington.html", "text": "Малката балканска държава Черна гора в понеделник официално ще бъде обявена за 29-ти член на западния отбранителен съюз – НАТО, припомня германският национален ежедневник Die Zeit. Министър-председателят Душко Маркович ще депозира документа за присъединяване пред правителството на САЩ, отговорно за поддържането на Северноатлантическия договор.\r\nНа церемонията в Държавния департамент във Вашингтон ще присъства също и генералният секретар на Алианса Йенс Столтенберг. От американска страна се очаква помощник държавният секретар на САЩ по политическите въпроси Томас Шанън.\r\nНАТО официално одобри присъединяването на Черна гора през май 2016 г. Решението на Подгорица срещна ожесточени протести от страна на Москва, която вижда в източното разширяване на Алианса заплаха за собствената си сигурност. Поради тази причина руснаците отдавна предприемат опити да попречат на членството на страната във военния съюз на Запада. \r\nАрмията на Черна гора се състои от около едва две хиляди войници. Въпреки това, адриатическите пристанища в страната имат важно значение. През XIX век австрийците са построили военноморско пристанище в Которския залив, което по-късно се използва и от армията на Югославия, припомня изданието. .Тереза Герова", "date": "2017-06-05", "title": "Die Zeit: Черна гора става 29-ти член на НАТО на официална церемония във Вашингтон"}
{"url": "http://www.focus-news.net/news/2017/06/05/2401553/pregled-na-osnovnite-temi-v-smolyanskiya-pechat.html", "text": "„Крадци-гастрольори нападнаха Смолянско” е водещото заглавие на днешния брой на вестник „Отзвук”. Смолян е единственият областен град в страната без камери. Материалът продължава на страница седма. „Читалище, обявено за публична продан от съдия-изпълнител, празнува юбилей”, четем още на челната страница. Читалище „Просвета – 1947” в Баните, чиято сграда бе обявена за публична продан от съдия-изпълнител заради дългове на общината, отбеляза на 3 юни 70-годишнина от основаването си. Материалът продължава на страница 3-та. Във връзка с читалището на страница четвърта е публикувано интервю с кмета на Община Баните Милен Белчев, озаглавено: „Читалището в никакъв случай няма да бъде продадено”. \r\nНа втора страница четем: „Новият проекто-бюджет на Смолян си е с януарска „дупка” от 9 млн.”. Общината не приема препоръката на министъра на финансите Владислав Горанов да не надценява приходите от продажба на земя и имоти. Други заглавия от страници втора и трета са: „Владимир Гърбелов стана зам. областен управител на Смолян”, „Смолянчани се вдигнаха срещу съсед, започнал да събаря подпорна стена”, „В Златоград увеличават тарифата на такситата”, „Мелемов обвини опозицията в ОбС в саботаж, КРОС го покани да си ходи, щом не се справя”, „След заплаха от протести управляващите обещаха път до Белица”. \r\nНа страница пета четем: „Ученици от Смолян разработиха приложение за смартфон, което показва Е-тата в храните” и „В Левочево създадоха туристически маршрут „Пътят на Вярата”. „Градушка и порои съсипаха реколта в Смолянско”. Проливните дъждове в събота прекъснаха и пътя за селата Градът, Ряка и Катраница. Градушка пък унищожи посевите на жители на село Момчиловци.", "date": "2017-06-05", "title": "Преглед на основните теми в смолянския печат"}
{"url": "http://www.focus-news.net/news/2017/06/05/2401554/targovishte-avtomobil-se-e-preobarnal-na-patya-mezhdu-selata-vasil-levski-i-probuda.html", "text": "На 4 юни 2017 г. около 9,30 ч на път I-4/София-Варна/, км 234+400 – между селата Васил Левски и Пробуда, община Търговище, правоспособният водач Б. М., на 46 год., от с. Ловец, община Търговище, управлявайки собствения си лек автомобил „БМВ 316“ с немска регистрация, на десен завой е изгубил контрол над управлението му. Това съобщиха от ОДМВР-Търговище. В резултат автомобилът е напуснал пътното платно и се е преобърнал вляво от него. Водачът е напуснал автомобила и местопроизшествието. В резултат на пътния инцидент на автомобила са нанесени значителни имуществени вреди. По случая е образувано досъдебно производство по описа на РУ-Търговище.", "date": "2017-06-05", "title": "Търговище: Автомобил се е преобърнал на пътя между селата Васил Левски и Пробуда"}
{"url": "http://www.focus-news.net/news/2017/06/05/2401556/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Генералният секретар на ООН Антониу Гутериш даде нов тласък на преговорите за обединение на разделения остров Кипър, пише баварският вестник Die Sueddeutsche Zeitung.\r\nГутериш убеди лидерите на двете общности да продължат преговорите за преодоляване на разделението на острова. Разговорите ще бъдат подновени през юни в швейцарския град Женева, стана ясно след срещата на Мустафа Акънджи и Никос Анастасиадис с генералния секретар на международната организация. \r\nЕдна от най-трудните точки в преговорите е изтеглянето на всички 35 хил. турски войници в северната част на острова – искане, от което кипърските гърци не се отказват.\r\n*** Малката балканска държава Черна гора в понеделник официално ще бъде обявена за 29-ти член на западния отбранителен съюз – НАТО, припомня германският национален ежедневник Die Zeit. Министър-председателят Душко Маркович ще депозира документа за присъединяване пред правителството на САЩ, отговорно за поддържането на Северноатлантическия договор.\r\nНа церемонията в Държавния департамент във Вашингтон ще присъства също и генералният секретар на Алианса Йенс Столтенберг. От американска страна се очаква помощник държавният секретар на САЩ по политическите въпроси Томас Шанън.\r\nНАТО официално одобри присъединяването на Черна гора през май 2016 г. Решението на Подгорица срещна ожесточени протести от страна на Москва, която вижда в източното разширяване на Алианса заплаха за собствената си сигурност. Поради тази причина руснаците отдавна предприемат опити да попречат на членството на страната във военния съюз на Запада. \r\nАрмията на Черна гора се състои от около едва две хиляди войници. Въпреки това, адриатическите пристанища в страната имат важно значение. През XIX век австрийците са построили военноморско пристанище в Которския залив, което по-късно се използва и от армията на Югославия, припомня изданието.\r\n*** Министърът на външните работи на ФРГ Зигмар Габриел отпътува в понеделник за Турция, където ще проведе кризисни преговори с представителите на Анкара, припомня националният ежедневник Die Frankfurter Allgemeine Zeitung.\r\nСрещата на Габриел с турския му колега Мевлют Чавушоглу ще бъде последен опит от страна на Берлин за постигане на компромис в спора за посещението на германска парламентарна делегация в натовската база „Инджирлик“. Ако не бъде постигнато решение, то около 260 военнослужещи от Бундесвера, дислоцирани в Турция за участие в международната мисия срещу „Ислямска държава“, ще бъдат изтеглени от страната. \r\nПо-рано германският министър изрази надежди, че в спора за забраната германски депутати да посетят базата „Инджирлик“ Турция ще отстъпи.\r\nГерманският социалдемократ се оплака, че в момент, в който притежаващи паспорт от ФРГ са в ареста заради непонятни обвинения, а лица с двойно гражданство са възпрепятствани да напуснат пределите на Турция, се стига и до ситуация, в която „германският парламент е изнудван“. Габриел предупреди, че Берлин е достигнал „границата на издръжливостта“ си, припомня изданието.\r\n*** Министърът на вътрешните работи на федералната германска провинция Хесен Петер Бойт пристига в понеделник, 5 юни, на тридневно посещение в България, за да се запознае отблизо с работата на европейската агенция „Фронтекс“, изпратила мисия на външната граница на Общността, съобщава вестник Die Frankfurter Rundschau.\r\nГерманският християндемократ води енергична кампания за засилване на контрола при влизане и излизане от държавите в Европейския съюз. „Като европейци ние трябва да сме наясно кой има перспектива да остане и кой не“, заяви Бойт в събота във Висбаден, в навечерието за отпътуването си към България. „Всеки, който влезе в ЕС, трябва да знае какви изисквания трябва да бъдат изпълнени, за да остане с нас“, категоричен бе вътрешният министър на Хесен, допълвайки, че в тази насока са необходими ясни правила. \r\nВ България Бойт ще бъде придружен от саксонския си колега Маркус Улбиг. Двамата министри ще посетят полицейските служители от двете германски провинции, дислоцирани на външната граница на ЕС. Планирани са срещи с дипломатите от посолството на ФРГ в България, а също и с представители на Министерството на вътрешните работи в София.\r\n***", "date": "2017-06-05", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/06/05/2401530/smolyan-kmetat-nikolay-melemov-izvarshva-ogled-na-patya-za-selo-ryaka-koyto-be-komprometiran-ot-poroynite-dazhdove.html", "text": "Кметът Николай Мелемов извършва оглед на пътя за смолянското село Ряка, който бе компрометиран от поройните дъждове в събота. Участъкът в момента е проходим, но на място ще се реши дали да се затвори за движение, за да бъде ремонтиран. Това съобщиха за Радио „Фокус” – Смолян от Община Смолян. На дежурния телефон в Общината в петък, събота и неделя са подавани много сигнали за проблеми, причинени от проливните валежи и падналата градушка, особено в съботния ден. От село Момчиловци е подаден сигнал, че има 40 дка изнесени картофени ниви. Пътят за трите села Градът, Ряка и Катраница беше затворен заради запушен голям водосток и изнесена от пороя настилка. Мястото вече е заскалено и пътят е отворен, но трябва да се направи ремонт. Повечето сигнали са били за паднали камъни и наноси по пътищата, като такива има от селата Търън, Требище, Тикале, Селище, Еленска, Градът и Подвис.\r\nДаниела БОЙКОВА", "date": "2017-06-05", "title": "Смолян: Кметът Николай Мелемов извършва оглед на пътя за село Ряка, който бе компрометиран от поройните дъждове"}
{"url": "http://www.focus-news.net/news/2017/06/05/2401550/pazardzhik-zaspivane-zad-volana-i-otklonyavane-na-vnimanieto-na-shofyora-sa-versiite-za-katastrofata-na-magistrala-trakiya-pri-koyato-zaginaha-nelegalnite-migranti.html", "text": "Между 20 и 30-годишни са нелегалните мигранти, част от които загинаха при тежката катастрофа на автомагистрала „Тракия“, а други са хоспитализирани със сериозни травми в Областната болница в Пазарджик. Това съобщи за Радио „Фокус“ – Пазарджик Мирослав Стоянов, говорител на ОД МВР - Пазарджик. Водещата версия за катастрофата засега остава отклоняване на вниманието на 16-годишния неправоспособен водач и вероятното му заспиване зад волана. „Не се изключват и версиите за техническа неизправност на микробуса, както и съприкосновение с друго моторно превозно средство. Всички тези неща ще бъдат изяснени в хода на досъдебното производство, ще бъде направена и техническа експертиза на автомобила, превозвал нелегалните мигранти“, обясни Стоянов. \r\nВече е осъществен контакт с посолствата на Афганистан, Пакистан и Сирия, откъдето са се представили оцелелите.\r\nАлбена ЖИЛЕКОВА", "date": "2017-06-05", "title": "Пазарджик: Заспиване зад волана и отклоняване на вниманието на шофьора са версиите за катастрофата на магистрала „Тракия“, при която загинаха нелегалните мигранти"}
{"url": "http://www.focus-news.net/news/2017/06/05/2401557/korneliya-ninova-bsp-pravitelstvoto-tryabva-da-napravi-otsenka-na-10-godishnoto-chlenstvo-na-balgariya-v-es.html", "text": "Правителството трябва да направи оценка на 10-годишното членство на България в ЕС. Това каза лидерът на БСП Корнелия Нинова по време на дискусията „Европа отново на път“, предаде репортер на Агенция „Фокус“. По думите на Нинова тази оценка със сигурност ще покаже ползите от това членство за България и ще бъде едно добро условие да се преодолее скептицизмът в част от българските граждани. „Предлагам ви да се направи една оценка на петте сценария, които ни се предлагат с плюсове и минуси за България и на трето място  - нека започне в България национална дискусия по тези въпроси“, заяви още Нинова. Тя призова министъра на Председателството на България на Съвета на ЕС през 2018 г. Лиляна Павлова да внесе своите приоритети за председателството. „Ние ще дадем своите аргументи и заедно в парламента да постигнем национално съгласие за това бъдеще. Имате нашата готовност и воля в името на това Европа да остане единна“, каза още тя.\r\nВесела ПЕТРОВА", "date": "2017-06-05", "title": "Корнелия Нинова, БСП: Правителството трябва да направи оценка на 10-годишното членство на България в ЕС"}
{"url": "http://www.focus-news.net/news/2017/06/05/2401546/glavniyat-prokuror-sotir-tsatsarov-prokuraturata-ne-izklyuchva-postoyanno-prebivavashti-u-nas-chuzhdi-grazhdani-da-sa-organizatori-na-kanal-za-bezhantsi.html", "text": "Прокуратурата не изключва постоянно пребиваващи у нас чужди граждани да са организатори на канал за бежанци, част от който е катастрофиралият вчера край Пазарджик микробус. Това съобщи главният прокурор Сотир Цазаров, предаде БНР. Той оприличи този канал с разбития преди дни на Летище \"София\". Според главния прокурор в никакъв случай не става въпрос за инцидентен превоз на хора, а за бизнес с бежанци, но доста по примитивно организиран заради факта, че бусът е бил възложен да се управлява от непълнолетно лице без документи. Цацаров предупреди, че лица, допуснати като бежанци в страната ни, получили документи за постоянно пребиваващи, са превърнали движението на чужди граждани към Европа в бизнес, както и че по тези канали могат да влязат и лица, представляващи опасност за България и Европа.\r\nГлавният прокурор коментира и протеста на миньорите от мина \"Оброчище\" като обяви, че прокуратурата вече проверява концесионера за това дали декларираният добив на руда е реалният.", "date": "2017-06-05", "title": "Главният прокурор Сотир Цацаров: Прокуратурата не изключва постоянно пребиваващи у нас чужди граждани да са организатори на канал за бежанци"}
{"url": "http://www.focus-news.net/news/2017/06/05/2401560/burgas-31-godishniyat-mazh-koyto-be-namushkan-v-doma-si-e-s-rani-v-oblastta-na-krasta.html", "text": "31-годишният мъж, който бе намушкан в дома си, е с рани в областта на кръста, съобщиха за Радио „Фокус“ - Бургас от пресцентъра на УМБАЛ - Бургас. Мъжът е транспортиран в болницата около 7,30 часа тази сутрин в Противошокова зала. След медицински преглед е настанен в Първо отделение по обща хирургия с рани в областта на кръста.\r\nМария РУСЕВА", "date": "2017-06-05", "title": "Бургас: 31-годишният мъж, който бе намушкан в дома си, е с рани в областта на кръста"}
{"url": "http://www.focus-news.net/news/2017/06/05/2401561/narodniyat-predstavitel-ot-bsp-za-balgariya-vasil-antonov-uchastva-v-ofitsialna-delegatsiya-na-interparlamentarnata-asambleya-po-pravoslavie.html", "text": "Народният представител от ПГ на „БСП за България“ Васил Антонов участва в официална делегация на Интерпарламентарната Асамблея по православие, която е на посещение в столицата на Република Ливан, Бейрут. Това съобщиха от пресцентъра на Националния съвет на БСП. Програмата включва срещи на ръководството на Асамблеята - с най-високопоставените ръководители на ливанската държава: президента ген. Мишел Аун, председателя на парламента Набих Берри и министър-председателя Саад Ал Харири и с главите на християнските общности, представени в Ливан – Патриарха на Антиохия и Целия Изток Н. Светейшество Йоан Х и Патриарсите на маронитите и арменците.\r\nАнтонов участва в тази визита в качеството си на член на Международния секретариат на Асамблеята, член на българската делегация в Асамблеята по православие и заместник-председател на Комисията по вероизповеданията и правата на човека в  44-то народно събрание.", "date": "2017-06-05", "title": "Народният представител от „БСП за България“ Васил Антонов участва в официална делегация на Интерпарламентарната Асамблея по православие"}
{"url": "http://www.focus-news.net/news/2017/06/05/2401559/ria-novosti-i-libiya-preustanovi-diplomaticheskite-si-otnosheniya-s-katar.html", "text": "Внезапната дипломатическа криза в Персийския залив се разширява, след като международно признатото временно правителство на Либия също обяви, че преустановява връзките си с Катар, предава РИА Новости.\r\n„Катар е основен източник за снабдяване с оръжия на либийската организация „Мюсюлманско братство“ и други ислямистки въоръжени групировки, и представлява опасност за националната сигурност на арабския свят“, заяви в ефира на телевизионния канал Sky News Arabia министърът на външните работи Мохамед ад Дайри.Тереза Герова", "date": "2017-06-05", "title": "РИА Новости: И Либия преустанови дипломатическите си отношения с Катар"}
{"url": "http://www.focus-news.net/news/2017/06/05/2401562/petar-holakovski-chez-razpredelenie-predlozhenoto-uvelichenie-na-tsenite-na-elektroenergiyata-ne-samo-ne-vodi-do-dopalnitelni-prihodi-no-e-iztsyalo-negativno-za-chez.html", "text": "Предложеното увеличение на цените на електроенергията не само не води до допълнителни приходи, но е изцяло негативно за ЧЕЗ. Това каза изпълнителният директор на \"ЧЕЗ Разпределение България\" Петър Холаковски в интервю за Агенция \"Фокус\" във връзка с предвижданото ценово решение на КЕВР, което ще влезе в сила от 1 юли 2017 г. \"За съжаление има едно неразбиране по отношение на процеса на разпределение на дяловете от приходите от продажбата на електроенергия. Факт е, че най-голямото увеличение ще бъде за клиентите на ЧЕЗ, но не в полза на ЧЕЗ. Защото от това, което клиентите заплащат, много малка част остава в компанията. И тази част намалява още повече с това проекторешение\", коментира Холаковси. Той обясни, че досега от сметка 100 лв. за битов клиент, в ЧЕЗ са оставали 9 лв. и 50 ст., а след влизането на предложените нови цени, в компанията ще остават 8 лв. и 40 стотинки. Останалата част от сумата – 91 лв. и 59 ст. отива в НЕК, ЕСО, производители и Национална агенция по приходите. \"Казано накратко за ЧЕЗ ще има намаление, а не увеличение спрямо предходното решение. А предложеното увеличение на цените отива за другите участници по веригата. За съжаление това не се обяснява ясно от никого и клиентите остават заблудени\", коментира той. \r\nПо думите му подобно ценово решение ще доведе до изключителни затруднения за оператора на мрежата – ЧЕЗ Разпределение България. \"С предложения от КЕВР подход особено се засилва влиянието на технологичния разход върху приходите на ЧЕЗ Разпределение. Не само че отново няма да се признава пълният му размер, но ще се увеличи двойно цената, по която се закупува електроенергия за неговото покриване\", каза още Петър Холаковски и добави, че това ще доведе до отрицателен финансов ефект около 47 млн. лв. Той отбеляза още, че са определени разходи за поддържане на мрежата под реалното им необходимо ниво, като посочи, че ЧЕЗ Разпределение се грижи за 57 000 км мрежа, 16 000 трафопоста, 26 подстанции, над 2 млн. електромера. Холаковски каза още, че в доклада на КЕВР некоректно е отчетено и неизпълнението на признатите  инвестиции на дружеството в размер 7,8 млн. лв., което е допълнителен негативен финансов ефект.", "date": "2017-06-05", "title": "Петър Холаковски, ЧЕЗ Разпределение: Предложеното увеличение на цените на електроенергията не само не води до допълнителни приходи, но е изцяло негативно за ЧЕЗ"}
{"url": "http://www.focus-news.net/news/2017/06/05/2401564/blagoevgrad-62-godishen-mazh-ot-petrich-e-pochinal-sled-kato-e-padnal-s-neregistriran-dzhip-v-propast-v-mestnostta-kupenski-skali.html", "text": "На 4 юни 2017 г. около 12:20 часа на тел. 112 е получен сигнал за това, че в пропаст в местността „Купенски скали“, в землището на град Петрич, има паднал джип. От пристигналите на място полицейски служители е установено, че джипът е „Нисан Терано“, който не е регистриран по надлежния ред, а в близост до него е намерен починал 62-годишен мъж от Петрич. Това съобщиха от ОДМВР-Благоевград. За случая е уведомена Окръжна прокуратура-Благоевград. Назначена е съдебно-медицинска експертиза за установяване на причините за смъртта на лицето.", "date": "2017-06-05", "title": "Благоевград: 62-годишен мъж от Петрич е починал, след като е паднал с нерегистриран джип  в пропаст в местността „Купенски скали“"}
{"url": "http://www.focus-news.net/news/2017/06/05/2401555/dobrich-rabotnitsite-v-mina-obrochishte-prekratiha-protesta-si.html", "text": "В резултат на действията на министъра на енергетиката Теменужка Петкова, която тази сутрин обяви, че временно ще бъде прекратена концесията на мина \"Оброчище\", работниците в мината прекратиха протеста си и вече са извън рудника. Това съобщиха за Агенция \"Фокус\" от Министерство на енергетиката. Агенция \"Фокус\" припомня: Миньорите от \"Оброчище\" стачкуваха в продължение на четири дни заради неизплатени заплати и ваучери за храна. Тази сутрин енергийният министър заяви, че концесионерът на мината има неизплатени концесионни възнаграждения към бюджета, които са близо 205 000 лева и на това основание временно ще прекрати концесията до изпълнение на ангажиментите на концесионера. Временно се спират всички дейности по добив, но всички други задължения остават. Определен е 14 дневен срок за изплащане за задължението по концесията на мина „Оброчище“. Министър Петкова призова миньорите да излязат от мината, за да може и концесионерът да изпълни ангажиментите си и да не бъде подлаган на риск животът им там.", "date": "2017-06-05", "title": "Добрич: Работниците в мина \"Оброчище\" прекратиха протеста си"}
{"url": "http://www.focus-news.net/news/2017/06/05/2401558/dots-d-r-zheko-kyosev-sotsiolog-problemat-pri-chestite-teroristichni-aktove-e-che-nyama-koordinatsiya-mezhdu-evropeyskite-pravitelstva-i-evropeyskite-razuznavatelni-sluzhbi.html", "text": "Основният проблем при честите терористични актове е, че няма координация между европейските правителства и европейските разузнавателни служби. Това каза за Радио „Фокус“ - Пирин доц. д-р Жеко Кьосев, социолог и преподавател в Югозападен университет „Неофит Рилски“, във връзка с двете нападения в събота вечерта в Лондон, при които са загинали седем души, а 50 са били ранени. Доц. д-р Кьосев посочи, че историята не веднъж е показвала, че точно липсата на координация между институциите е най-добрият вариант. Според него, ако има обединение между европейските сили, тези терористични актове ще спрат. „Тук има едно много страшно питане – как тези велики държави не могат да се справят с „Ислямска държава“? Защо не искат да се справят с нея? Защото ако се ликвидира злото, тези атентати ще се сведат почти до 0. Това е притеснителното – липсата на координация. Всяка държава смята, че сама с нейните разузнавателни служби ще успее да се справи с тероризма. Не може да се случи това нещо. Това е невидим враг... терористичният акт може да се случи в дискотека, по улиците, в бусове и т.н.“, коментира доц. Кьосев. \r\nПоследният атентат се е организиран в сърцето на Великобритания – Лондон, защото отзвукът в света е огромен, смята социологът. „Вижте терористите кои държави избират: Великобритания, Германия, Франция. Това са държави, в които всяко едно тяхно действие ще отекне с огромна сила в целия свят. Това, според мен, е основната причина, поради която те атакуват Великобритания“, каза още доц. д-р Жеко Кьосев.\r\nНатали СТЕФАНОВА", "date": "2017-06-05", "title": "Доц. д-р Жеко Кьосев, социолог: Проблемът при честите терористични актове е, че няма координация между европейските правителства и европейските разузнавателни служби"}
{"url": "http://www.focus-news.net/news/2017/06/05/2401552/dobrich-okrazhnata-prokuratura-izvarshva-speshna-proverka-v-minata-za-dobiv-na-manganova-ruda-obrochishte-po-razporezhdane-na-glavniya-prokuror.html", "text": "По лично разпореждане на главния прокурор Сотир Цацаров, днес - 5 юни 2017 г. Окръжна прокуратура-Добрич започна спешна проверка по реда на надзора за законност в мината за добив на обогатена манганова руда в „Оброчище“. Това съобщиха от пресцентъра на Прокуратурата. Мината е отдадена на концесия и се стопанисва от „Евроманган“ АД, със седалище с. Църква, община Балчик, обл. Добрич. \r\nПод ръководството на окръжния прокурор на Окръжна прокуратура – Добрич Пламен Николов, служители на МВР, ДАНС, Инспекцията по труда и НАП се проверява дейността на концесионера „Евроманган“ АД, като се изискват всички документи по изпълнение на концесионния договор. Установява се чрез проверка на място съответствието на посочените в докладите на концесионера до Министерство на икономиката и енергетика инвестиции и действително направените такива. Проверява се наличието на съответствие между обявената за добита обогатена манганова руда и продадената такава от дружеството концесионер, с оглед данни за извършено данъчно престъпление. \r\nПроверява се спазването на трудовото законодателство и изпълнението на ангажиментите на концесионера по опазването на околната среда и водите. До този момент е установено, че промишлените отпадъчни води от мината се изливат в река Батовска, без никакво пречистване, което е било задължение на „Евроманган“ АД по силата на договора за концесия. \r\nПроверката продължава.", "date": "2017-06-05", "title": "Добрич: Окръжната прокуратура извършва спешна проверка в мината за добив на манганова руда „Оброчище“, по разпореждане на главния прокурор"}
{"url": "http://www.focus-news.net/news/2017/06/05/2401568/blagoevgrad-34-godishen-mazh-ot-grada-e-nastanen-v-bolnitsa-sled-kato-mu-e-nanesen-poboy.html", "text": "Около 17:08 часа на 3 юни 2017 г. в 1 Районно управление на МВР-Благоевград е получен сигнал за това, че около 17:00 часа на същата дата в района на ул. “К. и Н. Хайдукови“ в Благоевград, на 34-годишен мъж от Благоевград са му нанесени удари с крак в областта на корема и лицето, в резултат на което същият пада на земята. Това съобщиха от ОДМВР-Благоевград. След проведени издирвателни мероприятия е установено, че извършител на деянието е Н. А./ 36г./ от града. Пострадалият е настанен за лечение в МБАЛ-Благоевград с фрактура на лява ръка. Н.А. е задържан със заповед за задържане до 24 часа. За случая е уведомена Районна прокуратура-Благоевград.", "date": "2017-06-05", "title": "Благоевград: 34-годишен мъж от града е настанен в болница, след като му е нанесен побой"}
{"url": "http://www.focus-news.net/news/2017/06/05/2401570/blagoevgrad-okolo-4-000-evro-sa-otkradnati-ot-chasten-dom-v-s-starchevo.html", "text": "Полицейски служители на Районно управление на МВР-Петрич работят по получен сигнал за извършена, за времето от 20:00 часа до 23:30 часа на 3 юни 2017 г., кражба на сумата от около 4 000 евро от частен дом в с. Старчево, община Петрич. Това съобщиха от ОДМВР-Благоевград. За случая е уведомена Районна прокуратура-Петрич.", "date": "2017-06-05", "title": "Благоевград: Около 4 000 евро са откраднати от частен дом в с. Старчево"}
{"url": "http://www.focus-news.net/news/2017/06/05/2401571/kyustendil-ofitsialno-be-otkrita-novata-administrativna-sgrada-na-okrazhnata-i-rayonnata-prokuratura-v-grada.html", "text": "Новата административна сграда на двете прокуратури в Кюстендил беше официално открита и осветена, предаде репортер на Радио „Фокус” – Кюстендил. Новите помещения за работа на Окръжна прокуратура и Районна прокуратура се намират на два етажа в сградата на ул. „Гороцветна”. На официалното откриване присъстваха заместник-министърът на правосъдието Десислава Ахладова, заместник главен прокурор и ръководител Върховна административна прокуратура Ася Петрова, апелативният прокурор на Апелативна прокуратура – София Вутова, членове на Висшия съдебен съвет, кметът на Община Кюстендил Петър Паунов, областният управител на Кюстендил Виктор Янев, ръководители на Областна дирекция МВР – Кюстендил и на „Гранична полиция” – Кюстендил, прокурори и съдии. Новите помещения имат застроена площ от 2 320 кв.м. Създадени са индивидуални помещения за прокурорите, деловодство и регистратура, създадени са заседателна зала и зала за конференции, обновени са службите по архив, склад за веществени доказателства и други. \r\n„Радостна съм, че двете прокуратури след повече от 10 години вече имат свой нов и обновен дом”, каза Камелия Стефанова, окръжен прокурор на Кюстендил. „За нуждите на Окръжна и на Районна прокуратура – Кюстендил бяха отпуснати общо 3 084 623 лева, като от тях Министерство на правосъдието е изплатило 2 113 000 лева, а остатъкът е прехвърлен на Висшия съдебен съвет. Пожелавам на всички колети много здраве, по-малко работа и да се радват, че работят при условия, които съдебната система на Република България заслужава”, каза Десислава Ахладова. „Пожелавам ви да имате кураж и смелост, за да отстоявате своите позиции. Да имате кураж и смелост да отстоявате своята независимост”, каза Ася Петрова.\r\nВенцеслав ИЛЧЕВ", "date": "2017-06-05", "title": "Кюстендил: Официално бе открита новата административна сграда на Окръжната и Районната прокуратура в града"}
{"url": "http://www.focus-news.net/news/2017/06/05/2401565/premierat-boyko-borisov-nachinat-da-se-spestyat-pari-a-vse-pak-da-imame-nadezhdna-otbrana-na-es-minava-prez-obshta-evropeyska-otbrana.html", "text": "Начинът да се спестят пари, а все пак да имаме надеждна отбрана на ЕС, според мен, минава през обща европейска отбрана. Това каза пред журналисти премиерът Бойко Борисов след дискусията „Европа отново на път“, предаде репортер на Агенция „Фокус“. \r\n„Спомням си времето, когато се заговори за разоръжаване, когато започнаха да се унищожават ядрени ракети, някак си светът си отдъхна. Тази мода да се говори за въоръжение, за проценти, за милиарди в бюджетите на всички страни – едно такова превъоръжаване на света, масово, рано или късно това оръжие ще трябва да се използва“, коментира Борисов. „Ако го пак го орежем, са грешни пари. И едното – лошо, и другото. Затова начинът да се спестят пари, а все пак да имаме надеждна отбрана на ЕС, според мен минава, през обща европейска отбрана“, допълни премиерът. По думите му тогава ще се знае Европа колко самолети и танкове има, колко сухопътни войски и ЕС ще стане колективен член на НАТО. „Това е моето предложение. Други, особено военните компании, ще са против това. За тях е хубаво всяка държава да купува, колкото се може повече“, каза още премиерът.\r\nВесела ПЕТРОВА", "date": "2017-06-05", "title": "Премиерът Бойко Борисов: Начинът да се спестят пари, а все пак да имаме надеждна отбрана на ЕС минава през обща европейска отбрана"}
{"url": "http://www.focus-news.net/news/2017/06/05/2401573/vratsa-eksperti-na-obshtinata-sledyat-sastoyanieto-na-yazovirite-nyama-opasnost-ot-prelivane.html", "text": "Вследствие на падналия обилен дъжд в неделя експерти на Община Враца извършиха проверки на водоемите, съобщиха от пресцентъра на Общината. Установено е, че няма опасност от преливане на язовирите и реките в общината.\r\nС цел предпазване и предотвратяване на риска от наводнения Община Враца е предприела превантивни дейности на язовирите „Лиляче“, „Мраморчица“, „Желязковец“ и „Уменкьовец\". Чрез специализирана техника се извършва отпушване на основните изпускатели на водоемите.\r\nДо края на месеца ще бъде извършена проверка на състоянието на язовирите в Област Враца от Междуведомствена комисия, в която участват и експерти от Община Враца.", "date": "2017-06-05", "title": "Враца: Експерти на Общината следят състоянието на язовирите, няма опасност от преливане"}
{"url": "http://www.focus-news.net/news/2017/06/05/2401575/varna-dvama-19-godishni-mladezhi-sa-obvineni-za-krazhbi-ot-lekarski-kabineti-v-s-ignatievo-v-sauchastie-s-dvama-nepalnoletni.html", "text": "Районната прокуратура във Варна предаде на съд Никола Т. и Павел М. за кражба на движими вещи, извършена чрез разрушаване и повреждане и използване на техническо средство или специален начин, с намерение противозаконно да ги присвоят, като деянието е извършено в съучастие с двама непълнолетни и като продължавано престъпление. Това съобщиха от пресцентъра на Апелативна прокуратура – Варна. В периода от 26 март до 28 март 2016 г. двамата подсъдими, които са 19-годишни и непълнолетните проникнали на третия етаж по строително скеле в сграда, в която се намирала и поликлиниката в село Игнатиево. Решили да откраднат, каквото намерят. За крадените вещи приготвили чувал, а за да могат да отварят вратите на помещенията – отвертка. \r\nПърво проникнали в кабинета на общопрактикуващ лекар, след като разбили заключващия механизъм на бравата. Откраднали касовия апарат, две флашпамети, клавиатура, компютърна мишка, апарат, рутер, които поставили в чувала. От лекарския кабинет изнесли и принтер „Самсунг“, който не се събрал в чувала. \r\nПо същия начин влезли и в кабинета на лекар по дентална медицина. Оттам откраднали кафемашина, кутия с кафе, радиочасовник, огледало и дори пепелник. \r\nОбщата стойност на кражбата според назначената по делото съдебнооценителна експертиза възлиза на 910 лева. \r\nПредстои делото срещу двамата 19-годишни младежи да бъде насрочено за разглеждане във Варненския районен съд.", "date": "2017-06-05", "title": "Варна: Двама 19-годишни младежи са обвинени за кражби от лекарски кабинети в с. Игнатиево, в съучастие с двама непълнолетни"}
{"url": "http://www.focus-news.net/news/2017/06/05/2401567/danas-zapochvat-konsultatsiite-za-novoto-pravitelstvo-na-sarbiya.html", "text": "В понеделник, 5 юни, в Белград започнаха консултациите за съставяне на новото правителство на Сърбия, съобщава вестник Danas.\r\nНовият държавен глава Александър Вучич разговаря с кандидатите за поста на министър-председател. Освен Ивица Дачич и Драган Маркович (известен като „Палмата“), за консултации рано в понеделник сутрин при президента пристигна делегация на управляващата Сръбска прогресивна партия, водена от лидера на парламентарната фракция Александър Мартинович.\r\nОсвен управляващата партия, Либералнодемократическата партия също потвърди, че ще участва в преговорите, а вероятно от шанса ще се възползва и Сръбската радикална партия. Част от опозицията обаче обяви, че ще блокира преговорите, инициирани от Вучич.Тереза Герова", "date": "2017-06-05", "title": "Danas: Започват консултациите за новото правителство на Сърбия"}
{"url": "http://www.focus-news.net/news/2017/06/05/2401572/premierat-boyko-borisov-nyama-sluzhba-v-sveta-koyato-mozhe-da-spre-teroristichnite-aktove-risk-ima-za-vsyaka-edna-darzhava.html", "text": "Риск има за всяка една държава, безусловно. Това каза пред журналисти премиерът Бойко Борисов след дискусията „Европа отново на път“, предаде репортер на Агенция „Фокус“. „Защото навсякъде има вече терористични актове. Как да кажа, че няма риск за България, при положение, че имаше и на Сарафово. Няма служба в света, която може да го предотврати и да се спре. Полезен ход е да спрат войните. Да спре това безумие в надпреварата „въоръжаване“, защото тази техника рано или късно отива да бомбардира някъде в Арабския свят. В следствие на което почват бежански войни и мотивира млади хора, които са израснали в Европа и които службите не могат да хванат“, коментира Борисов.  „Разбира се, че има заплаха за България. Няма защитена страна и страна, която да каже, че няма риск за нея. Тук не е въпросът да плашим населението. Английските служби са едни от най-добрите в света, с които съм работил. От САЩ през Русия, Париж, Брюксел, Лондон – въпрос на време и място или някакво действие от съответната държава е дали ще се случи това нещо. Отдавна вече тероризмът не е някакво случайно явление. Аз с удоволствие слушам нашите експерти по телевизията, но с много от тях не съм съгласен. Терористите гледат телевизия и наблюдават действията на европейските лидери и действат веднага наказателно“, заяви още Борисов. Той обърна внимание, че така, както на нашата страна е поставян въпросът за интеграцията на ромите, трябва и на европейските страни да се постави въпросът за интеграцията на мюсюлманските общности. „Това е истината, не е модерно да я кажем, по точно е опасно дори от политическа гледна точка, но това са фактите“, посочи премиерът. \r\nВесела ПЕТРОВА", "date": "2017-06-05", "title": "Премиерът Бойко Борисов: Няма служба в света, която може да спре терористичните актове - риск има за всяка една държава"}
{"url": "http://www.focus-news.net/news/2017/06/05/2401566/pazardzhik-prodalzhavat-razpitite-na-otselelite-nelegalni-migranti-ot-tezhkata-katastrofa-na-avtomagistrala-trakiya.html", "text": "Продължават разпитите на оцелелите нелегални лица от тежката катастрофа на автомагистрала „Тракия“, които към момента са хоспитализирани в Областната болница в Пазарджик. Това съобщи за Радио „Фокус“ – Пазарджик Мирослав Стоянов, говорител на ОД МВР - Пазарджик. „Първоначалните разпити, които бяха извършени с помощта на преводачи часове след тежкия инцидент, след съгласуване с лекуващите им лекари, са били насочени към изясняване на тяхната самоличност, както и тази на починалите. Разпитите ще продължат и днес, като ще целят да изяснят откъде са влезли в страната ни нелегалните мигранти, закъде са пътували и как е била осъществявана логистиката по тяхното транспортиране през страната“, уточни Стоянов. Досъдебното производство, което се води в Областната дирекция на полицията в Пазарджик и е под прякото наблюдение на Окръжната прокуратура, върви паралелно с такова в Столичната полиция и граничните власти. След като бъдат изписани от болницата, те ще бъдат настанени в Дом за временно настаняване на чужденци.\r\nАлбена ЖИЛЕКОВА", "date": "2017-06-05", "title": "Пазарджик: Продължават разпитите на оцелелите нелегални мигранти от тежката катастрофа на автомагистрала „Тракия“"}
{"url": "http://www.focus-news.net/news/2017/06/05/2401576/blagoevgrad-mazh-e-namushkal-dvama-vazrastni-postradalite-sa-nastaneni-v-bolnitsa-bez-opasnost-za-zhivota.html", "text": "Мъж е намушкал двама възрастни, пострадалите са настанени в болница без опасност за живота, съобщиха от ОД на МВР - Благоевград. Около 05:30 часа на тел.122 е получен сигнал за това, че в къща в град Благоевград е станал инцидент при който, 37-годишен мъж от областния град, живеещ на първия етаж на сградата, е нанесъл удари с ръка и остър предмет на 66-годишен мъж и 64-годишна жена. Двамата възрастни са от град Благоевград и обитавали втория етаж от къщата. Пострадалите са настанени за лечение в МБАЛ - Благоевград с порезни рани и без опасност за живота. Извършителят на деянието е настанен за лечение в ЦПЗ-Благоевград. По случая е образувано досъдебно производство.", "date": "2017-06-05", "title": "Благоевград: Мъж е намушкал двама възрастни, пострадалите са настанени в болница без опасност за живота"}
{"url": "http://www.focus-news.net/news/2017/06/05/2401580/premierat-boyko-borisov-edinstveniyat-variant-za-aets-belene-minava-prez-publichno-chastno-partnyorstvo-s-privatizatsiya-na-proekta.html", "text": "Заради недалновидната политика на много хора преди нас се озовахме с два реактора в „Белене“ за 3 млрд. лв. Това каза пред журналисти премиерът Бойко Борисов след дискусията „Европа отново на път“ по повод информацията за приватизация на проекта АЕЦ „Белене“, предаде репортер на Агенция „Фокус“. „Имаме стока за над 3 милиарда. Ясно е, че с пари в бюджета няма да се строят два от реактора. Единственият вариант минава през публично-частно партньорство с приватизация на проекта – с някакво държавно участие, в зависимост от това какво ще кажат експертите. Ние не случайно сме го дали на БАН, за да няма никакви спекулации кой, как и защо го е решил. Това, което ни предложат, ще го дадем на обществеността“, заяви премиерът.   \r\nВесела ПЕТРОВА", "date": "2017-06-05", "title": "Премиерът Бойко Борисов: Единственият вариант за АЕЦ \"Белене\" минава през публично-частно партньорство с приватизация на проекта"}
{"url": "http://www.focus-news.net/news/2017/06/05/2401578/petar-holakovski-chez-razpredelenie-balgariya-za-nastoyashtata-godina-planirame-rekordna-po-obem-investitsionna-programa-v-razmer-na-nad-130-mln-lv.html", "text": "За настоящата година планираме рекордна по обем инвестиционна програма в размер на над 130 млн. лв. Това каза изпълнителният директор на \"ЧЕЗ Разпределение България\" Петър Холаковски в интервю за Агенция \"Фокус\". Той обясни, че в началото на всеки регулаторен период дружеството заявява определен обем инвестиции, които планира да изпълни за всяка една година от него. \"Текущият тригодишен регулаторен период ще завърши на 30.06.2018 година. За 2015 г. преизпълнихме плана с 2,7 млн. лв. чрез направените повече инвестиции в електроразпределителната мрежа. През 2016 г. преизпълнихме плана за инвестиции в реконструкция и изграждане на нови съоръжения с 11,6 млн. лв.\", обясни той. По думите му обаче поради обективни причини извън контрола на дружеството не са реализирани всички средства, планирани за изкупуване на съоръжения, изградени от трети страни. \"Осигурихме финансиране за целта, но много от инвеститорите не бяха открити или не разполагаха с необходимите документи. Положихме неимоверни усилия да се справим с тези пречки. Използвахме всички възможни комуникационни канали за контакт, в момента на част от клиентите се изпращат и нотариални покани за подписване на договори за изкупуване. В резултат на това, за да реализираме максимален обем от планираните средства, ние пренасочихме част от средствата за изкупуване и вложихме повече в изграждане на нови съоръжения\", отбеляза Холаковски. Той добави, че за да бъде постигнат тригодишният план за регулаторния период, инвестиционният план за 2017 година е бил актуализиран и именно заради това \"ЧЕЗ Разпределение България\" не са съгласни с предложените от КЕВР корекции на признатите инвестиции.\r\n\"През 2016 г. ние инвестирахме в мрежата на Западна България близо 90 млн. лв. Изградихме и и реконструирахме много съоръжения. Монтирахме  516 нови трансформатора за над 10 млн. лв. С подменените трансформатори се постига по-ниска аварийност, съответно по-качествено електрозахранване на клиентите, по-кратко време за отстраняване на аварии и извършване на профилактика на съоръженията. Подменихме и реконструирахме 138 км въздушни и кабелни електропроводи средно напрежение. Положихме над 110 км нови въздушни проводници и над 45 км нови кабели ниско напрежение. Един от ключовите проекти,  с високо обществено значение от изминалата година, е подмяната на кабел 110 kV в кв. \"Захарна фабрика\", част от стратегическата инфраструктура на София и  реконструкция на две подстанции. Резултатът е – една трета от София с по-сигурно и по-добро електрозахранване. Това са 7 столични района и институции, бизнес, тролейбусната мрежа на градския транспорт. Инвестицията беше 2,3 млн. лв\", даде примери Холаковски. Той отбеляза, че е свършена много работа и изминалата зима е показателна за това. \"Тя е ясното доказателство, че сме инвестирали много и сме насочили правилно инвестициите си – системата издържа, дори при дългите периоди на минусови температури и липсата на централно парно. На нашата територия нямаше дълги периоди без ток, въпреки тежките метеорологични условия\", добави изпълнителният директор на \"ЧЕЗ Разпределение България\".", "date": "2017-06-05", "title": "Петър Холаковски, \"ЧЕЗ Разпределение България\": За настоящата година планираме рекордна по обем инвестиционна програма в размер на над 130 млн. лв."}
{"url": "http://www.focus-news.net/news/2017/06/05/2401577/zam-ministar-denitsa-nikolova-osiguryavame-nad-58-mln-lv-za-izgrazhdane-na-151-sotsialni-tsentara-za-grizhi-za-detsa-v-stranata.html", "text": "Над 58 млн. лв. осигурява Министерството на регионалното развитие и благоустройството (МРРБ) за изграждането на нови 151 социални центъра за грижи за деца в страната. Средства са от Оперативна програма „Региони в растеж“ (ОПРР) 2014-2020 г. по процедурата „Подкрепа за деинституционализацията на грижите за деца“. Това обяви заместник-министърът на регионалното развитие и благоустройството и ръководител на ОПРР Деница Николова, която постави начало на разяснителна кампания по възможностите пред бенефициентите, съобщиха от пресцентъра на МРРБ. По мярката могат да кандидатстват общо 54 общини, сред които областни центрове като София, Бургас, Смолян, Кърджали, Благоевград и др., както и малки общински центрове като Павликени, Нови Пазар, Стражица, Елена и др. Определени са 2 срока за кандидатстване на общините. Първият е до 2 август, а вторият изтича на 3 ноември. \r\nДруги 20 общини имат възможност да изградят центрове за здравно-социални грижи със средства от програмата, чийто бенефициент е Министерството на здравеопазването. \r\nЗам.-министър Николова уточни, че до 2020 г. се предвижда да бъдат изградени 23 центъра за обществена подкрепа, 27 дневни центъра за подкрепа на деца с увреждания, 16 дневни центъра за подкрепа на деца с тежки и множествени увреждания, 10 центъра за настаняване от семеен тип, 28 преходни жилища за деца от 15 до 18 години, 17 наблюдавани жилища за младежи от 18 до 21 години и 20 центъра за специализирани здравни и социална грижи за деца с увреждания. \r\n„Това е най-благородната инициатива, която оперативната програма финансира“, изтъкна зам.-министър Николова.  „Със сигурност целта, която си поставяме,  не е никак малка. За разлика от предходния период, сега инфраструктурата, която ще изградим, има за цел да адаптира настоящи и бъдещи услуги в общините с тенденцията за разкриване на нови услуги, които ще се подкрепят от ОП „Развитие на човешките ресурси“, каза още зам.-министър Николова.  Тя отбеляза, че с реализирането на програмата се изпълнява национална политика, която касае грижата за децата в социалните домове, тяхната подкрепа и помощ, за да се интегрират в обществото и да живеят в една по-добра среда, близка до семейната. \r\n„Това е политика, която започнахме назад в годините и има приемственост от три правителства. Още 2010 г. беше приета визия за деинституционализация на децата в България, която бе подкрепена с немалък ресурс от Европейската комисия, чрез оперативните програми „Регионално развитие“ 2007-2013 г. и „Развитие на човешките ресурси“, напомни още зам.-министър Николова. През миналия програмен период по ОПРР са инвестирани близо 90 млн.лв. Изградени и оборудвания са 132 центъра за настаняване от семеен тип и 26 защитени жилища, 8 дома за медико-социални грижи за деца. Сред тях са социални центове в София, Пазарджик, Благоевград, Кюстендил, Карнобат и др. областни градове и общински центрове в страната. \r\nДеница Николова напомни, че в изминалия програмен период е създадена „карта на услугите“, в която са включени всички грижи, които трябва да се разкриват на територията на цялата страна. Тя е актуализирана в края на м.г., а целта е общините, включени в нея, да имат адекватна отговорност и да кандидатстват за услугите, които се предлагат . Картата е на базата на анализ на МТСП, който показва нуждите в бъдеще, а не само в този момент. Така че проектите са адаптирани и за бъдещи нужди в общините. \r\nЗам.-министър Николова обясни,  че с реализирането на обектите всички нуждаещи се деца ще получат по-добри места за живеене, по-добра инфраструктура, така че да се чувстват по-комфортно в начина си за живот, да получават по-добри грижи от социални и квалифицирани работници, които да им подадат ръка, за да се интегрира по-успешно в обществото, да имат по-добро бъдеще и възможност за реализация.", "date": "2017-06-05", "title": "Зам.-министър Деница Николова: Осигуряваме над 58 млн. лв. за изграждане на 151 социални центъра за грижи за деца в страната"}
{"url": "http://www.focus-news.net/news/2017/06/05/2401579/pazardzhik-oblastnata-bolnitsata-shte-tarsi-sadeystvie-ot-ministerstvoto-na-zdraveopazvaneto-za-pochinalite-i-raneni-nelegalni-migranti.html", "text": "Областната болницата в Пазарджик ще търси възможност за спешна среща с министъра на здравеопазването проф. Николай Петров по повод настанените нелегални мигранти след тежката катастрофа на автомагистрала „Тракия“. Това съобщи за Радио „Фокус“ – Пазарджик д-р Васил Вълчев, началник на лечебното заведение. Самият той пътува в момента към Министерството на здравеопазването, където ще търси съдействие за извършеното лечение и изразходваните средства, които са за сметка на болницата в Пазарджик. \r\nТъй като още тече процес на идентифициране на труповете на нелегалните мигранти, престоят им в пазарджишката болница ще бъде удължен, но не е ясно откъде ще бъдат възстановени разходи по тази линия.„Фокус“ припомня:\r\n10 души загинаха при катастрофа на микробус, превозващ нелегални мигранти, рано сутринта в неделя в района на 98 км на автомагистрала „Тракия”, в посока София. Сред загиналите е и 16-годишен неправоспособен водач на превозното средство. 8 други чуждестранни граждани бяха настанени в болници в Пазарджик и Пловдив с различни наранявания. Всички, пътували в микробуса, са били мъже, без документи за самоличност.\r\nАлбена ЖИЛЕКОВА", "date": "2017-06-05", "title": "Пазарджик: Областната болницата ще търси съдействие от Министерството на здравеопазването за починалите и ранени нелегални мигранти"}
{"url": "http://www.focus-news.net/news/2017/06/05/2401581/sport-timo-verner-propuska-uchastie-v-macha-mezhdu-germaniya-i-daniya.html", "text": "Тимо Вернер ще пропусне срещата между Германия и Дания, която ще се играе в Копенхаген във вторник от 21.45 часа българско време.Причината е свързана със стомашно-чревни оплаквания на нападателя, съобщиха от Германския футболен съюз в понеделник. \r\nНационалните отбори по футбол на Германия и Дания излизат един срещу друг в мач, с който ще бъдат отбелязани 25 г.  от спечелването на европейската титла.", "date": "2017-06-05", "title": "Спорт: Тимо Вернер пропуска участие в мача между Германия и Дания"}
{"url": "http://www.focus-news.net/news/2017/06/05/2401583/varna-abonatite-v-mestnost-rakitnika-shte-badat-bez-voda-zaradi-avariya.html", "text": "Абонатите в местност Ракитника във Варна ще бъдат без вода заради авария. Това съобщиха за Радио „Фокус” – Варна от дружеството „Водоснабдяване и канализация”. Очаква се водоподаването в района да бъде възстановено до 18.00 часа. В местността Телевизионна кула – до магазина е доставена водоноска. Без вода до 17.00 часа ще бъдат също абонатите в част от Западна промишлена зона, както и в карето между ул. „Струга“, бул. „Цар Освободител“, ул. „Отец Паисий“ и бул. „Сливница“.\r\nМарияна ВАЛЕНТИНОВА", "date": "2017-06-05", "title": "Варна: Абонатите в местност Ракитника ще бъдат без вода заради авария"}
{"url": "http://www.focus-news.net/news/2017/06/05/2401569/pazardzhik-poslanikat-na-afganistan-e-posetil-bolnitsata-v-koyato-sa-nastaneni-otselelite-nelegalni-migranti-sled-katastrofata-na-magistrala-trakiya.html", "text": "Посланикът на Ислямска република Афганистан е посетил Областната болница в Пазарджик, където са настанени пострадалите нелегални мигранти от тежката катастрофа на магистрала „Тракия“. Това съобщи за Радио „Фокус“ – Пазарджик д-р Васил Вълчева, началник на лечебното заведение. 10 души са загинали при пътния инцидент вчера. Негово превъзходителство Зияуллах Махмуд се е срещнал с ръководството на лечебното заведение и настанените в болницата граждани на Афганистан. „Направени бяха снимки на труповете и оцелелите лица, които ще бъдат изпратени в Афганистан. Там ще ги показват в местните медии, докато бъдат разпознати. Много организации за защита на бежанци дойдоха също в болницата, за да окажат помощ“, уточни д-р Вълчев.\r\nМъж от Абу Даби се е обадил в Спешното отделение на болницата непосредствено след пътния инцидент и е казал, че един от пострадалите е негов брат, каза още д-р Васил Вълчева. По думите му, тази информация трябва да се провери, защото всеки един от оцелелите може да се представи от която държава реши. „Два пъти с нас се свърза и посланикът на Пакистан в България, който иска да помогне при изясняване на самоличността на част от пострадалите. Чакаме връзка и с посланика на Сирия, за да знаем как да процедираме“, каза още д-р Вълчев.\r\nАлбена ЖИЛЕКОВА", "date": "2017-06-05", "title": "Пазарджик: Посланикът на Афганистан е посетил болницата, в която са настанени оцелелите нелегални мигранти след катастрофата на магистрала „Тракия“"}
{"url": "http://www.focus-news.net/news/2017/06/05/2401582/veliko-tarnovo-zamestnik-kmetat-prof-georgi-kamarashev-vrachi-gramoti-na-uchastnitsite-v-natsionalniya-pohod-po-stapkite-na-botevata-cheta.html", "text": "Заместник-кметът на Община Велико Търново проф. Георги Камарашев връчи благодарствени грамоти на учениците, участвали в Националния поход „По стъпките на Ботевата чета“, предаде репортер на Радио „Фокус“ – Велико Търново. Наградени бяха общо 70 деца от 8 училища от името на кмета на Общината инж. Даниел Панов. Проф. Камарашев благодарим на участниците за включването в похода и за това, че  отдали почит на героя, защото обществото дължи днешните си дни на Ботев и на другите български революционери. Той препоръча на децата да посетят Белград, където в центъра на града е издигнат паметник на Васил Левски и Георги Раковски. Монументът е добре поддържан и посещаван от стотици българи.\r\nРъководителят на великотърновската група Снежанка Димитрова изказа благодарност за оказаната подкрепа от кмета на Велико Търново Даниел Панов и от председателя на Парламентарната група на ГЕРБ и народен представител от Велико Търново Цветан Цветанов. За трета година Цветанов подпомага финансово участието на великотърновските младежи в традиционния поход до връх Околчица. Димитрова съобщи, че групата от Велико Търново е спечелила първо място в категория „Екология“. Великотърновските младежи са участвали и в надиграване по народни хора в центъра на град Козлодуй, където също са станали първи.\r\nТрадиционният поход „По стъпките на Ботевата чета“ се проведе от 27 май до 2 юни. Включиха се около 900 деца и възрастни от цялата страна. Те изминаха 120 километра пеша от Козлодуйския бряг до връх Околчица.\r\nНадежда КРЪСТЕВА", "date": "2017-06-05", "title": "Велико Търново: Заместник-кметът проф. Георги Камарашев връчи грамоти на участниците в Националния поход „По стъпките на Ботевата чета“"}
{"url": "http://www.focus-news.net/news/2017/06/05/2401584/premierat-boyko-borisov-shte-obsadya-s-kolegite-vazmozhnostta-za-evropeyski-pasporti-za-balkanskite-narodi-koito-ne-sa-v-es.html", "text": "Ще обсъдя с колегите възможността за европейски паспорти за балканските народи, които не са в ЕС. Това заяви пред журналисти премиерът Бойко Борисов след дискусията „Европа отново на път“, предаде репортер на Агенция „Фокус“.  „Това е една идея, която давам, защото на най-високо ниво в Брюксел се заяви, че присъединяването на държавите от Балканите ще се забави и въобще не се вижда перспектива. В същото време гражданите на Балканите са европейски граждани. Това е безспорно. Ако се намери инструмент – чрез европейски паспорти за обикновените. Тъй като елитите им още не са готови и дълго време ще се правят реформи, докато са готови да ги приемат. Но ще го обсъдя с колегите – една идея, за да има перспектива за хората на Балканите“, обоснова се Борисов.\r\nВесела ПЕТРОВА", "date": "2017-06-05", "title": "Премиерът Бойко Борисов: Ще обсъдя с колегите възможността за европейски паспорти за балканските народи, които не са в ЕС"}
{"url": "http://www.focus-news.net/news/2017/06/05/2401588/zam-ministar-denitsa-nikolova-shte-dade-nachaloto-na-proekt-za-podobryavane-na-gradskata-sreda-na-pernik.html", "text": "Заместник-министърът на регионалното развитие и благоустройството и ръководител на Управляващия орган на Оперативна програма „Региони в растеж“ (ОПРР) Деница Николова ще постави началото на изпълнение на проект „Подобряване на градската среда в град Перник“. Това съобщиха от пресцентъра на Министерството на регионалното развитие и благоустройството. Първата копка за реализация на обектите, включени в него, ще се състои утре - 6 юни, от 12.00 часа пред блок 100 в кв. „Тева“. Проектът се финансира от Оперативна програма „Региони в растеж“ 2014-2020 г. и включва благоустрояване на жилищния квартал и парк на предизвикателствата в местността „Войниковец“.", "date": "2017-06-05", "title": "Зам-министър Деница Николова ще даде началото на проект за подобряване на градската среда на Перник"}
{"url": "http://www.focus-news.net/news/2017/06/05/2401574/afp-katar-earueyz-preustanovi-izpalnenieto-na-poleti-do-sauditska-arabiya.html", "text": "В понеделник „Катар Еъруейз“ преустанови изпълнението на полети до Саудитска Арабия, след като националният превозвач на Рияд наложи аналогична мярка, предава AFP. \r\nОт вторник в Катар няма да кацат самолети и на авиокомпаниите „Етихад Еъруейз“, „Емиратс“ и „Флай Дубай“. \r\nМярките бяха наложени на фона на внезапната дипломатическа криза в Персийския залив, след като държавите в региона обвиниха Катар в спонсориране на тероризма.Тереза Герова", "date": "2017-06-05", "title": "AFP: „Катар Еъруейз“ преустанови изпълнението на полети до Саудитска Арабия"}
{"url": "http://www.focus-news.net/news/2017/06/05/2401586/tsvetan-filev-nat-2010-vhodirano-e-pismo-do-mzhg-za-svikvane-na-konsultativen-savet-po-tyutyuna.html", "text": "Тютюнопроизводителите искат свикване на Консултативен съвет по тютюна искат от НАТ-2010. Това съобщи за Радио „Фокус“ - Шумен Цветан Филев, председател на Национална Асоциация на тютюнопроизводителите – 2010 и президент на UNITAB. Във входираното писмо до министъра на земеделието, храните и горите Румен Порожанов НАТ-2010 предлага провеждане на заседанието не по-късно от края на месец юли. От асоциацията настояват за актуализиране на участниците в Консултативния съвет по тютюна и решаване на неотложни въпроси, касаещи сектор „Тютюн“, сред които националният дебат за бъдеща Обща селскостопанска политика (ОСП) на Европейски съюз (ЕС) след 2020 година и мястото на тютюна в българската позиция, председателство на България на Съвета на ЕС през 2018 г., преходната национална помощ за тютюн (ПНПТ) кампания 2017 и бъдещето на схемата, необвързана с производство.\r\nИвелина ИВАНОВА", "date": "2017-06-05", "title": "Цветан Филев, НАТ – 2010: Входирано е писмо до МЗХГ за свикване на Консултативен съвет по тютюна"}
{"url": "http://www.focus-news.net/news/2017/06/05/2401589/voa-donald-tramp-shte-predlozhi-privatizatsiyata-na-sistemata-za-kontrol-na-vazdushnoto-dvizhenie-v-sasht.html", "text": "В понеделник президентът на САЩ Доналд Тръмп ще предложи системата за контрол на въздушното движение в страната да бъде приватизирано като част от серия мерки, фокусирани върху инфраструктурата, предава радио Voice of America.\r\nКонтролът на въздушното движение понастоящем попада в обхвата на Федералната авиационна администрация. Гари Кон, главен икономически съветник на Тръмп, заяви по-рано пред репортери, че приватизацията ще помогне за намаляване на времето за пътуване и разходите за гориво.\r\nПо-късно през седмицата Тръмп ще пътува до щата Охайо, за да обсъди подобренията на дигите и язовирите, които са ключови за развитието на селското стопанство.Тереза Герова", "date": "2017-06-05", "title": "VOA: Доналд Тръмп ще предложи приватизацията на системата за контрол на въздушното движение в САЩ"}
{"url": "http://www.focus-news.net/news/2017/06/05/2401590/blagoevgrad-mazh-se-e-opital-da-se-samoubie-pred-desetki-minuvachi-v-rayona-na-poliklinikata-v-grada.html", "text": "Без опасност за живота е мъж, който е направил опит за самоубийство пред десетки минувачи в района на поликлиниката в Благоевград. Това съобщи за Радио „Фокус“ – Пирин д-р Огнян Митев, директор на Многопрофилната болница за активно лечение – Благоевград. Инцидентът е станал около обяд. Пострадалият е настанен в болницата в града с порезни рани в областта на врата и бедрото. „В момента мъжът е настанен в отделението по хирургия“, посочи д-р Митев. Пострадалият е изгубил много кръв. \r\nНа мястото на инцидента са били изпратени екипи на полицията, които да извършат оглед и да установят какво е довело до опита за самоубийство. \r\nЛивия НИНОВА", "date": "2017-06-05", "title": "Благоевград: Мъж се е опитал да се самоубие пред десетки минувачи в района на поликлиниката в града"}
{"url": "http://www.focus-news.net/news/2017/06/05/2401563/plovdiv-obshtinska-komisiya-opisva-shtetite-sled-poroyniya-dazhd-v-banya-i-kalofer.html", "text": "Общинска комисия описва щетите след поройния дъжд в Баня и Калофер. Това съобщи за Радио „Фокус” - Пловдив заместник-кметът на Карлово Данка Люртова. Днес трябва да бъдат изплатени и еднократните помощи от социалните служби, които се полагат на пострадалите след бедствието. \r\nДесетки къщи в Баня са били наводнени след продължилия близо час дъжд в петък. Отнесена е асфалтовата настилка на някои улици. Порой имаше и в Калофер, където също са разрушени улици. В село Певците са пострадали къщи в ромската махала. Във Войнягово пък са унищожена посеви от падналата градушка. \r\nУтре община Карлово ще разполага с пълните описи на щетите.\r\nЦветана ТОНЧЕВА", "date": "2017-06-05", "title": "Пловдив: Общинска комисия описва щетите след поройния дъжд в Баня и Калофер"}
{"url": "http://www.focus-news.net/news/2017/06/05/2401591/plovdiv-i-tazi-godina-detsa-ot-asenovgrad-mogat-da-se-vklyuchat-v-lyatnata-akademiya-sharena-vakantsiya.html", "text": "И тази година децата от община Асеновград могат да се включат в лятната академия „Шарена ваканция“. Това съобщиха за Радио „Фокус” - Пловдив от Общината. Детската академия се провежда  в периода 1 юли - 1 септември и се организира от Местната комисия за борба с противообществените прояви на малолетни и непълнолетни към Община Асеновград съвместно с Градската библиотека „Паисий Хилендарски”. Детската академия е насочена към деца от 7 до 13-годишна възраст и е напълно безплатна. Тя включва занимания като плуване, колоездене, лека атлетика, приложни изкуства. Заявления могат да се подават от 13 до 20 юни от 08:00 до 17:00 часа в офиса на местната комисия в Асеновград на ул. „Цар Иван Асен II” 9 „А”, етаж 1, стая 3 (бившия Битов комбинат). Заявленията могат да се намерят на сайта на Община Асеновград.\r\nВсяко дете може да избере до две дейности. Класиранията в групите по занимания ще става по реда на подаване на заявленията.\r\nЦветана ТОНЧЕВА", "date": "2017-06-05", "title": "Пловдив: И тази година деца от Асеновград могат да се включат в лятната академия „Шарена ваканция“"}
{"url": "http://www.focus-news.net/news/2017/06/05/2401587/makedoniya-ruski-i-srabski-shpioni-v-skopie-ruskoto-posolstvo-tsentrala-na-vliyanie-ruski-razuznavachi-ot-belgrad-i-sofiya-s-namesa-vav-vatreshnite-raboti-na-stranata-obzor.html", "text": "Руските дипломатически и тайни служби в продължение на почти 10 години са пречили на членството на страната в НАТО и са се намесвали във вътрешните ѝ работи, съобщават на водещо място част от македонските медии. Темата е водеща за електронните издания \"Нова ТВ\", \"Локално\", \"Стандарт\", \"Либертас\", Агенция \"Мета\", \"МКД\",\"Репортер\" и телевизия \"Телма\". \r\nПрави впечатление мълчанието на медиите, близки до ВМРО-ДПМНЕ.\r\nИзданията съобщават, че \"Тайни шпионски документи разкриват руската и сръбската намеса в Македония\". Според изданията \"повече от дузина руски дипломати и шпиони са участвали в пропагандна дейност и във всяването на раздор в Македония, като част от реализирането на плановете за предотвратяване на членството на страната в НАТО.\"\r\nЦитиран е директорът на Македонската агенция за сигурност и контраразузнаване, (УБК), Владимир Атанасовски, който смята, че \"през последните десет години Македония е била изложена на активна пропагандна и разузнавателна дейност, провеждани от страна на Руското посолство в Скопие.\" Според Атанасовски този период е започнал през 2008 г., като руските действия съвпадат с неуспешния опит на Македония да стане член на НАТО след ветото на Гърция, наложено заради спора за името.\r\nМедиите съобщават, че в документите, произхождащи от македонското контраразузнаване, с които разполагат Organized Crime and Corruption Reporting Project (OCCRP), NOVA TV и Crime and Corruption Reporting Network (KRIK), се твърди, че \"разузнавателната дейност на Русия е провеждана чрез посолството в Скопие от трима руски служители на службата за външно разузнаване, под контрол на служба в Белград и от четирима агенти на ГРУ (Главното разузнавателно управление), които идвали от София.\"\r\nМакедонското контраразузнаване смята, че в шпионската схема са били включени местните кореспонденти на информационната агенция \"ТАСС\" и представителите на правителствената организация \"Россотрудничество\".\r\nВ доклада се казва, че Русия залага на \"панславизма, на славянската идентичност и на православието, като посолството на Русия е съдействало за откриването на 30 сдружения за приятелство между Македония и Русия, за откриването на руски културен център в Скопие и на осигуряването на дарения за издигане и възстановяване на православни храмове.\"\r\nМакедонските служби за сигурност признават и резултатите, постигнати от руската дейност, като привеждат пример с отказа на Македония да наложи санкции на Русия заради Крим, откритата подкрепа на Кремъл за кабинета на Никола Груевски, реакцията на Русия след изборите през декември м.г.\r\nПривеждат се и примери като срещата, проведена от руския посланик Олег Шчербак с дипломата Ненад Колев, на 7 април 2017 г., на която от руска страна било изразено съжаление, че Македония не е подкрепила идеята за създаването на военно-неутрална зона в Западните Балкани, която да включва Сърбия, Македония и Босна и Херцеговина.\r\nВ друг секретен документ се разглеждат отношенията между официалният представител на сръбската разузнавателна агенция БИА в Скопие с лидера на Демократичния съюз на сърбите в Македония и коалиционен партньор на ВМРО-ДПМНЕ, Иван Стоилкович, като се заявява, че македонският депутат се намирал \"изцяло под влиянието на сръбските разузнавателни служби, със съмнения за контакти с руските тайни служби и политически кръгове.\"\r\nСпоред \"Локално\" новоизбраният македонски премиер, Зоран Заев, е отказал коментар на публикуваните документи, като е заявил единствено, че \"слабия интерес на ЕС и САЩ към региона дават възможност на Русия да разширява своята политика.\"", "date": "2017-06-05", "title": "Македония: Руски и сръбски шпиони в Скопие, Руското посолство - централа на влияние, руски разузнавачи от Белград и София с намеса във вътрешните работи на страната (ОБЗОР)"}
{"url": "http://www.focus-news.net/news/2017/06/05/2401595/stara-zagora-sadat-opredeli-myarka-zadarzhane-pod-strazha-spryamo-19-godishen-mladezh-izvarshil-polovo-snoshenie-s-dete-kato-upotrebil-sila.html", "text": "По искане на Районна прокуратура - Стара Загора съдът взе мярка за неотклонение „задържане под стража“ спрямо 19-годишния Стефан Й., привлечен като обвиняем по досъдебно производство за това, че извършил полово сношение с лице от същия пол, като употребил за това сила и деянието е извършено по отношение на лице, ненавършило 14 годишна възраст - престъпление по член 157, алинея 3 във връзка с алинея 1 от Наказателния кодекс. Това съобщиха от пресцентъра на Апелативна прокуратура - Пловдив. \r\nУстановено е, че на 29 май в град Стара Загора обвиняемият Стефан Й. отвел 10-годишно дете в дома си и след като е упражнил сила, е извършил полово сношение.\r\nСтефан Й. не е осъждан. Престъплението, за което е привлечен в качеството на обвиняем и задържан Стефан Й. се наказва с лишаване от свобода от три до дванадесет години. \r\nРайонен съд - Стара Загора е преценил, че от събраните по делото доказателства може да се направи обосновано предположение, че Стефан Й. е извършил деянието, за което е привлечен като обвиняем и съществува реална опасност да се укрие или да извърши друго престъпление.\r\nВзетата спрямо Стефан Й. мярка за неотклонение „задържане под стража” може да се обжалва и протестира пред Окръжен съд - Стара Загора.", "date": "2017-06-05", "title": "Стара Загора: Съдът определи мярка „задържане под стража” спрямо 19-годишен младеж, извършил полово сношение с дете, като употребил сила"}
{"url": "http://www.focus-news.net/news/2017/06/05/2401596/sarbiya-ruskiyat-vitsepremier-dmitriy-rogozin-obyavi-gotovnost-za-dostavka-na-raketi-buk-tor-i-s-300-za-srabskata-pvo.html", "text": "Руският вицепремиер Дмитрий Рогозин обяви готовността на Русия да достави ракетни комплекси \"Бук\", \"Тор\" и \"С-300\" за сръбската ПВО, съобщава белградският \"Правда\". Изданието припомня изявлението на Рогозин, направено пред журналисти по време на Международния икономически форум в Санкт-Петербург, че \"за Сърбия няма никакви ограничения и доставката на руско въоръжение ще зависи единствено от възможностите на бюджета на Белград и от отбранителната стратегия на Сърбия.\"\r\n\"Сърбия е заинтересована от гарантирането на своята противовъздушна отбрана на близко и по-далечно разстояние и в това отношение руските ракети могат да гарантират изпълнението на тази задача\", смята Рогозин.\r\nБелградското издание цитира мнението на експерта по борба с тероризма Мария Борич, според която \"доставката на руско въоръжение за ПВО е голям шанс за сигурността на Сърбия\".\r\n\"Ракетите \"Бук\" и \"Тор\" са предназначени за противодействие на средно и близко разстояние, докато ракетните комплекси \"С-300\" значително могат да повишат отбранителната способност на страната, но струват достатъчно скъпо. Все пак не трябва да се забравя, че Сърбия е единствения искрен приятел на Русия в този регион и въпросът може да се реши с междудържавен ангажимент\", заявява Борич.\r\nСпоред Владан Глишич, лидер на Народна мрежа, руският вицепремиер е потвърдил още веднъж твърдото сътрудничество между Москва и Белград и в противовес на политиката на САЩ, която предрича на Сърбия нов преврат.\r\n\"Благодарение на руското оръжие ние ще можем да защитим сръбското население в Косово и в република Сръбска.\" - смята Глишич.\r\n\"Правда\" публикува и изявлението на министъра на външните работи Ивица Дачич, който след срещата с руския външен министър Сергей Лавров в Санкт-Петербург е заявил, че \"Сърбия никога няма да въведе санкции срещу Русия.\"\r\nСпоред изданието руският външен министър е съобщил, че днес в Белград се очаква да пристигне председателят на Думата Вячеслав Воронин.", "date": "2017-06-05", "title": "Сърбия: Руският вицепремиер Дмитрий Рогозин обяви готовност за доставка на ракети \"Бук\", \"Тор\" и \"С-300\" за сръбската ПВО"}
{"url": "http://www.focus-news.net/news/2017/06/05/2401593/pregled-na-mezhdunarodnite-novini-do-13-chasa-agentsiya-fokus.html", "text": "Министърът на вътрешните работи на федералната германска провинция Хесен Петер Бойт пристига в понеделник, 5 юни, на тридневно посещение в България, за да се запознае отблизо с работата на европейската агенция „Фронтекс“, изпратила мисия на външната граница на Общността, съобщава вестник Die Frankfurter Rundschau.\r\nГерманският християндемократ води енергична кампания за засилване на контрола при влизане и излизане от държавите в Европейския съюз. „Като европейци ние трябва да сме наясно кой има перспектива да остане и кой не“, заяви Бойт в събота във Висбаден, в навечерието за отпътуването си към България. „Всеки, който влезе в ЕС, трябва да знае какви изисквания трябва да бъдат изпълнени, за да остане с нас“, категоричен бе вътрешният министър на Хесен, допълвайки, че в тази насока са необходими ясни правила. \r\nВ България Бойт ще бъде придружен от саксонския си колега Маркус Улбиг. Двамата министри ще посетят полицейските служители от двете германски провинции, дислоцирани на външната граница на ЕС. Планирани са срещи с дипломатите от посолството на ФРГ в България, а също и с представители на Министерството на вътрешните работи в София.\r\n*** В понеделник британската полиция е извършила нови арести във връзка с терористичното нападение в Лондон, отговорност за което поеха джихадистите от близкоизточната радикална групировка „Ислямска държава“.\r\n„Около 4.15 часа в понеделник… служителите от командването за борба с тероризма, разследващи терористичната атака на Лондонския мост, нахлуха в два допълнителни адреса: един в Нюхам и друг в Баркинг. Редица лица бяха задържани и понастоящем се разговаря с тях\", се казва в изявление от властите.\r\n*** Малката балканска държава Черна гора в понеделник официално ще бъде обявена за 29-ти член на западния отбранителен съюз – НАТО. Министър-председателят Душко Маркович ще депозира документа за присъединяване пред правителството на САЩ, отговорно за поддържането на Северноатлантическия договор.\r\nНа церемонията в Държавния департамент във Вашингтон ще присъства също и генералният секретар на Алианса Йенс Столтенберг. От американска страна се очаква помощник държавният секретар на САЩ по политическите въпроси Томас Шанън.\r\nНАТО официално одобри присъединяването на Черна гора през май 2016 г. Решението на Подгорица срещна ожесточени протести от страна на Москва, която вижда в източното разширяване на Алианса заплаха за собствената си сигурност. Поради тази причина руснаците отдавна предприемат опити да попречат на членството на страната във военния съюз на Запада. \r\nАрмията на Черна гора се състои от около едва две хиляди войници. Въпреки това, адриатическите пристанища в страната имат важно значение. През XIX век австрийците са построили военноморско пристанище в Которския залив, което по-късно се използва и от армията на Югославия, припомня изданието.\r\n*** Държавният секретар на Съединените американски щати Рекс Тилърсън призова в понеделник държавите от Персийския залив да останат обединени и да работят за преодоляване на различията. Коментарите му бяха направени, след като няколко държави от региона преустановиха дипломатическите си отношения с Катар.\r\n\"Ние със сигурност ще насърчим страните да седнат заедно и да се справят с тези различия… Ако има някаква роля, която можем да играем, за да им помогнем да се справят с тях, смятаме, че е важно Съветът за сътрудничество в Персийския залив да остане единен\", подчерта Тилърсън, който е на посещение в Сидни, Австралия.\r\n*** В понеделник Катар осъди решението на три държави от Персийския залив и Египет да преустановят дипломатическите си отношения с Доха, заявявайки, че мерките са \"неоправдани\" и имат за цел да поставят страната под политическо \"настойничество\".\r\n„Мерките са неоправдани и се основават на фалшиви и неоснователни твърдения\", се казва в изявление от Министерството на външните работи на Катар по повод безпрецедентните стъпки, предприети от Саудитска Арабия, Бахрейн, Обединените арабски емирства и Египет.\r\n\"Целта е ясна, тя е налагането на настойничество върху държавата. Това само по себе си е нарушение на нейния суверенитет като държава\", се казва още в разпространения текст.\r\n*** Министърът на външните работи на ФРГ Зигмар Габриел отпътува в понеделник за Турция, където ще проведе кризисни преговори с представителите на Анкара.\r\nСрещата на Габриел с турския му колега Мевлют Чавушоглу ще бъде последен опит от страна на Берлин за постигане на компромис в спора за посещението на германска парламентарна делегация в натовската база „Инджирлик“. Ако не бъде постигнато решение, то около 260 военнослужещи от Бундесвера, дислоцирани в Турция за участие в международната мисия срещу „Ислямска държава“, ще бъдат изтеглени от страната. \r\nПо-рано германският министър изрази надежди, че в спора за забраната германски депутати да посетят базата „Инджирлик“ Турция ще отстъпи.\r\nГерманският социалдемократ се оплака, че в момент, в който притежаващи паспорт от ФРГ са в ареста заради непонятни обвинения, а лица с двойно гражданство са възпрепятствани да напуснат пределите на Турция, се стига и до ситуация, в която „германският парламент е изнудван“. Габриел предупреди, че Берлин е достигнал „границата на издръжливостта“ си.\r\n*** Генералният секретар на ООН Антониу Гутериш даде нов тласък на преговорите за обединение на разделения остров Кипър.\r\nГутериш убеди лидерите на двете общности да продължат преговорите за преодоляване на разделението на острова. Разговорите ще бъдат подновени през юни в швейцарския град Женева, стана ясно след срещата на Мустафа Акънджи и Никос Анастасиадис с генералния секретар на международната организация. \r\nЕдна от най-трудните точки в преговорите е изтеглянето на всички 35 хил. турски войници в северната част на острова – искане, от което кипърските гърци не се отказват.\r\n***", "date": "2017-06-05", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/06/05/2401599/obshtinska-banka-puska-investitsionen-kredit-grad-s-istoriya-za-restavratsiya-na-imoti-pametnitsi-na-kulturata.html", "text": "Общинска банка пуска инвестиционен кредит „Град с история”, предназначен за финансиране на укрепителни, консервационно-реставрационни и ремонтни работи на недвижими културни ценности, съобщиха от пресцентъра на банката. Това е изцяло нов продукт на българския банков пазар. Целта е физически лица – собственици на сгради – паметници на културата, да могат да получат финансова помощ за съхранението и опазването им.\r\n„Създадохме инвестиционния кредит „Град с история“ по инициатива на Столична община. С този кредит даваме удобно и достъпно решение на общественото очакване рушащите се сгради със статут на недвижими културни ценности. Кредитът е с много ниски лихви и отлични условия и собствениците на тези имоти вече ще разполагат със средства да реновират и укрепят сградите. Така те ще продължават да красят градовете ни и да пазят културно-историческото наследство на България“, заяви Сашо Чакалски, изпълнителен директор и председател на УС на Общинска банка.\r\nИнвестиционният кредит е само за недвижими имоти с предоставен статут на недвижима културна ценност по смисъла на Закона за културното наследство. Имотите трябва да са вписани в Националния регистър на недвижимите културни ценности. За да е ефективен, кредитния продукт има много ниска годишна лихва – в размер на 3.00%. Няма такси за проучвания и комисиони за одобрение и предсрочно погасяване. Кредитополучателят получава безплатна застраховка „Живот“. Минималният размер на кредита е 10 000 лева, а максималният размер е до 70% от стойността на имота. За да се отпусне кредитът е необходимо, освен да се удостовери статутът му по смисъла на Закона за културното наследство, да има заповед на кмета на общината, с която се задължава собственикът  да извърши в определен срок необходимите укрепителни и ремонтни дейности, да има  проектна документация и/или инвестиционен проект, съгласувани по реда на Закона за културното наследство.", "date": "2017-06-05", "title": "Общинска банка пуска инвестиционен кредит „Град с история” за реставрация на имоти – паметници на културата"}
{"url": "http://www.focus-news.net/news/2017/06/05/2401601/plovdiv-politsiyata-razsledva-krazhba-na-nad-4-000-leva-ot-lek-avtomobil.html", "text": "Полицията разследва кражба на над 4 000 лева от лек автомобил, съобщиха от Областната дирекция на МВР. 37-годишен пловдивчанин съобщил в полицията за взломна кражба от лекия му автомобил. Пред служители на Трето Районно управление „Полиция – Пловдив мъжът разказал, че за времето между 17.50 часа и 19.30 часа в неделя на ул. „Дилянка” било разбито „Ауди”-то му и открадната чанта с над 4000 лева, 150 евро и мобилен телефон. Местопроизшествието е запазено и посетено от дежурна оперативна група. Извършен е оглед. Образувано е досъдебно производство. Предстои материалите да бъдат внесени в районната прокуратура.", "date": "2017-06-05", "title": "Пловдив: Полицията разследва кражба на над 4 000 лева от лек автомобил"}
{"url": "http://www.focus-news.net/news/2017/06/05/2401600/sport-leonid-slutskiy-shte-oglavi-angliyskiya-hal-siti.html", "text": "Бившият треньор на ЦСКА и националния отбор по футбол на Руската федерация Леонид Слуцкий ще оглави английския Хъл Сити, съобщава британското издание  Daily Miror.\r\nПо данни на изданието собственикът на тима Асем Алам счита Слуцкий за най-добрия кандидат за поста главен треньор на клуба. \r\nСлуцкий напусна поста старши треньор на ЦСКА през декември 2016 г. Той оглавяваше тима от 2009 г. и под негово ръководство отборът стана трикратен шампион на Русия.", "date": "2017-06-05", "title": "Спорт: Леонид Слуцкий ще оглави английския Хъл Сити"}
{"url": "http://www.focus-news.net/news/2017/06/05/2401603/temata-balgariya-v-srabskite-medii-balgarite-se-hvalyat-s-evropa-a-pazaruvat-v-sarbiya-balgarskite-radikali-ne-ponasyat-romite-10-migranti-zaginaha-v-katastrofa-pri-pazardzhik-obzor.html", "text": "\"Българите се хвалят, че са част от Европа, а редовно идват да пазаруват в Сърбия, пише белградският \"Večernje novosti\" в обширен коментар. Вестникът твърди, че \"Българският европейски пример е особено поучителен за Сърбия, тъй като след десетгодишно членство в Европейския съюз, българите са принудени да преминават сръбската граница, за да си купят сирене и месо.\"\r\nСпоред \"Večernje novosti\" \"за тези десет години Европа е отворила границите си за българите, помогнала им е да изградят пътища и магистрали, обновила фасадите на сградите и повиши жизненият им стандарт.\" и заедно с това пита:\" Но дали средна заплата от около 500 евро и 8% безработица са достатъчни, за да живеят българите щастливо?\"\r\nСравнявайки ситуацията с 2006 г. вестникът признава ръста на инвестициите в България, които са нараснали от 10 млрд. евро на 40 млрд. евро и на износа от България за трети страни от 13 млрд. евро на 23 млрд. евро през 2016 г. \r\nЕлектронното издание \"Blic\" препечатва коментар на \"Дойче веле\", посветен на отвореното писмо на 373 интелектуалци и активисти на дейности, свързани с човешките права, които искат оттеглянето на българския вицепремиер Валери Симеонов, който според тях проявявал нетърпимост спрямо ромите  наричайки ги \"човекоподобни същества\". Темата за присъствието на патриотите в българското правителство и за тяхното отношение към циганите е застъпена и от Radio 021.\r\nДържавната \"RTS\"(Радио-телевизия Сърбия) съобщава за инцидента в близост до Пазарджик, при който след катастрофа загинаха 10 нелегални мигранти от Афганистан и Пакистан, като отбелязва че микробусът в който са пътували бежанците е бил управляван от неправоспособен, криминално проявен младеж.\r\nИнформация за катастрофата е публикувана в \"Telegraf\", \"Alo\", \"Mondo\", \"Blic\", Радио В-92 и др.", "date": "2017-06-05", "title": "Темата България в сръбските медии: Българите се хвалят с Европа, а пазаруват в Сърбия, българските радикали не понасят ромите, 10 мигранти загинаха в катастрофа при Пазарджик (ОБЗОР)"}
{"url": "http://www.focus-news.net/news/2017/06/05/2401602/deputatite-i-obshtinskite-savetnitsi-na-bsp-ot-sofiya-organizirat-postoyanna-priemna-na-ul-lege.html", "text": "Народните представители и общинските съветници на БСП от София откриват постоянна приемна, в която ще се срещат с граждани. Това съобщиха от пресцентъра на ГС на БСП - София. Тя се намира на ул. \"Леге\" №10, етаж 1.\r\nОт 6 юни приемната ще работи всеки вторник между 15.00 и 17.00 часа. Всяка седмица на разположение на софиянци ще бъдат различни народни представители, общински съветници и заместник-председатели на Градския съвет на БСП в София. Графикът вече е известен по дати до края на септември и може да бъде намерен и на сайта на БСП - София bspsf.bg.\r\nНачалото ще поставят лидерът на столичните социалисти и председател на групата на БСП в СОС Калоян Паргов и народният представител Николай Цонков.\r\nОткриването на постоянната приемна е част от стратегията на БСП да бъде близо до гражданите и да търси начини за разрешаване на проблемите им. Освен в централата на Градския съвет на БСП в София на улица \"Леге\" №10, народните представители и общинските съветници провеждат приемни и в районите, от които са избрани.\r\nГрафик за приемната на ГС на БСП - София:\r\n- 6 юни: Калоян Паргов (председател на ГС на БСП - София и на групата на БСП Лява България в СОС) и Николай Цонков (народен представител)\r\n- 13 юни: Милка Христова (заместник-председател на СОС) и Жельо Бойчев (народен представител);\r\n- 20 юни: Борис Цветков (общински съветник) и Димитър Данчев (народен представител);\r\n- 27 юни: Владимир Данев (общински съветник) и Михаил Христов (народен представител);\r\n- 4 юли: Николай Николов (общински съветник) и Христо Проданов (народен представител);\r\n- 11 юли: Марин Стоянов (общински съветник) и Петър Витанов (народен представител);\r\n- 18 юли: Иван Таков (общински съветник) и Георги Свиленски (народен представител);\r\n- 25 юли: Ваня Добрева (заместник-председател на ГС на БСП - София) и Антон Кутев (народен представител);\r\n- 1 август: Марин Пенков (заместник-председател на ГС на БСП - София) и Ирена Анастасова (народен представител);\r\n- 5 септември: Калоян Паргов (председател на ГС на БСП - София и председател на групата на БСП Лява България в СОС) и Георги Михайлов (народен представител);\r\n- 12 септември: Милка Христова (заместник-председател на СОС) и Румен Гечев (народен представител);\r\n- 19 септември: Борис Цветков (общински съветник) и Нона Йотова (народен представител);\r\n- 26 септември: Владимир Данев (общински съветник) и Румен Георгиев (народен представител).", "date": "2017-06-05", "title": "Депутатите и общинските съветници на БСП от София организират постоянна приемна на ул. \"Леге\""}
{"url": "http://www.focus-news.net/news/2017/06/05/2401597/afp-ankara-potvardi-zabranata-za-poseshtenie-v-indzhirlik-na-germanska-parlamentarna-delegatsiya.html", "text": "Министърът на външните работи на Турция Мевлют Чавушоглу потвърди, че забраната за посещение на германска парламентарна делегация в натовската база „Инджирлик“ все още е в сила, предава AFP. \r\n\"В момента е възможно (за германците) да посетят базата на НАТО в Коня, но не и „Инджирлик\", заяви Мевлют Чавушоглу по време на съвместна пресконференция с германския си колега Зигмар Габриел в Анкара. .Тереза Герова", "date": "2017-06-05", "title": "AFP: Анкара потвърди забраната за посещение в „Инджирлик“ на германска парламентарна делегация"}
{"url": "http://www.focus-news.net/news/2017/06/05/2401605/blagoevgrad-stabilno-e-sastoyanieto-na-dvamata-vazrastni-koito-byaha-namushkani-ot-37-godishen-psihichnobolen-mazh.html", "text": "Стабилно е състоянието на двамата възрастни, които тази сутрин бяха намушкани от 37-годишен психичноболен мъж в Благоевград. Това каза за Радио „Фокус“ – Пирин д-р Огнян Митев, директор на Многопрофилна болница за активно лечение – Благоевград, където са настанени пострадалите. „Мъжът и жената са стабилни, имат много наранявания от нанесените удари, но са без опасност за живота“, каза още д-р Митев.„Фокус“ припомня:\r\nОколо 05:30 часа на телефон 112 е получен сигнал за това, че в къща в Благоевград е станал инцидент при който, 37-годишен мъж от областния град, живеещ на първия етаж на сградата, е нанесъл удари с ръка и остър предмет на 66-годишен мъж и 64-годишна жена. Двамата възрастни са от Благоевград и обитавали втория етаж от къщата. Извършителят на деянието е настанен за лечение в ЦПЗ-Благоевград. По случая е образувано досъдебно производство.\r\nЛивия НИНОВА", "date": "2017-06-05", "title": "Благоевград: Стабилно е състоянието на двамата възрастни, които бяха намушкани от 37-годишен психичноболен мъж"}
{"url": "http://www.focus-news.net/news/2017/06/05/2401609/veliko-tarnovo-v-ramkite-na-proekt-art-lyato-v-grada-se-organizira-sedmitsa-na-knigata.html", "text": "Седмица на книгата започва във Велико Търново в рамките на проект „Арт лято“. Това съобщи за Радио „Фокус“ – Велико Търново един от организаторите на събитието Радослав Гизгинджиев. В периода от 5 до 11 юни в пространството в подножието на паметник „Асеневци“ в града ще гостуват популярни писатели и издатели. На 6 юни ще се проведе уъркшоп „Стиска ли ти да бъдеш писател за час?“ с автора Деси Нико. Представители на известно издателство ще дадат напътствия за това как се издава книга. \r\n„Целта на Седмицата на книгата е основно да провокират хората да четат, както и да провокира хората, които имат потенциал за писане, да го направят. В тази седмица всеки ден ще има определено събитие, което е свързано с книгата, с четенето и с писането. Всеки ден ние срещаме търновската публика с различни популярни писатели и издатели“, обясни Гизгинджиев. \r\nСедмицата на книгата ще завърши с благотворителен базар. Целта е всеки, който има стари и ненужни книги, да ги предостави или пък просто да се включи като доброволец в инициативата. Със събраните средства ще бъдат закупени нови издания за библиотеката на читалище „Надежда“. Старите книги, които не успеят да се продадат, също ще бъдат предоставени на читалището. „Опитваме се да превърнем благотворителните базари в традиция за Велико Търново. Миналата година имахме много голям успех. Успяхме да съберем средства за различни инициативи“, допълни Радослав Гизгинджиев. Благотворителният базар за читалище „Надежда“ ще се проведе на 11 юни от 11.00 до 18.00 часа.\r\nНадежда КРЪСТЕВА", "date": "2017-06-05", "title": "Велико Търново: В рамките на проект „Арт лято“ в града се организира Седмица на книгата"}
{"url": "http://www.focus-news.net/news/2017/06/05/2401607/varna-oblastnata-direktsiya-po-bezopasnost-na-hranite-izvarshva-proverki-po-signal-za-izhvarleni-ot-moreto-trupove-na-zhivotni.html", "text": "Областната дирекция по безопасност на храните във Варна извършва проверки по сигнал за изхвърлени от морето трупове на животни. Това каза за Радио „Фокус“ – Варна д-р Златина Димова, директор на Областна дирекция по безопасност на храните (ОДБХ) във Варна. Извършват се проверки на плажовете в „Аспарухово“, пристанището на Морска гара и в курорта „Златни пясъци“, където са открити трупове на животни. Д-р Димова добави, че част от животните вече са прибрани от общината. „Животното в района на Морска гара е заклещено“, каза д-р Димова. Първоначално е било съобщено за куче, но по-късно е установено, че става въпрос за труп на овца. В курорта „Златни пясъци“ са открити два мъртви делфина. По този случай се работи съвместно и с РИОСВ – Варна.\r\nВероятно става въпрос за кораб, който е пренасял животни. Взети са проби, от които се очакват резултатите, както и евентуално да се установят причините, поради които морето е изхвърлило животните на брега.\r\nМарияна ВАЛЕНТИНОВА", "date": "2017-06-05", "title": "Варна: Областната дирекция по безопасност на храните извършва проверки по сигнал за изхвърлени от морето трупове на животни"}
{"url": "http://www.focus-news.net/news/2017/06/05/2401608/blagoevgrad-preskonferentsiya-po-povod-vi-natsionalna-sreshta-muzeite-i-ustoychivoto-razvitie-shte-se-provede-na-6-yuni-v-grada.html", "text": "Пресконференция по повод VI национална среща „Музеите и устойчивото развитие“ ще се проведе от 14.00 часа на 6 юни в топлата връзка, свързваща сградата на Община Благоевград и зала \"22 септември\". Това съобщиха от пресцентъра на Община Благоевград.", "date": "2017-06-05", "title": "Благоевград: Пресконференция по повод VI национална среща „Музеите и устойчивото развитие“ ще се проведе на 6 юни в града"}
{"url": "http://www.focus-news.net/news/2017/06/05/2401592/sled-razgovor-na-ombudsmana-maya-manolova-s-premiera-boyko-borisov-darzhavata-otnema-kontsesiyata-na-mina-obrochishte.html", "text": "След проведен разговор на омбудсмана Мая Манолова с премиера Бойко Борисов в събота днес стана ясно, че концесията на мина „Оброчище“ ще бъде спряна за две седмици. Това съобщиха от пресцентъра на Омбудсмана на Република България. Общественият защитник за трети пореден път тази сутрин отпътува за мината, сезирана от работниците, че техните трудови възнаграждения и ваучери отново не се изплащат. По тази причина, от миналия четвъртък 17 работници останаха под земята, като междувременно четирима излязоха поради влошено здравословно състояние. След разговор днес по телефона с тях, Манолова успя да ги убеди да излязат от галерията. \r\n„Ситуацията след третото ми посещение тук си остава същата. Отново хората бяха в стачка под земята, отново концесионерът не си е изпълнил ангажиментите, не си е платил заплатите и ваучерите. Последният път водих спорове с институциите, дали е безопасна и доколко е безопасна и нормална средата на труд. Знаете какво се случи на 26 май – трудова злополука, при която Ивайло -  водачът на протестите, е с два смазани крака, поради липса на материали за укрепване на участъка и защото там са били двама, а не четирима миньори“, коментира Манолова. Тя бе категорична, че е престъпление миньорите да рискуват здравето и живота си за по 600 лв. заплата.\r\n„Държавата чрез нейните институции най-накрая се намеси в казуса „Оброчище“, за да защити работниците от експлоатацията и лошото отношение, на което са подложени. Тук е и заместник-министърът на енергетиката Жечо Станков, за да връчи известие за спирането на концесионния договор на „Евроманган“ ЕАД. На практика 14 дни концесионерът - работодател на миньорите, ще има само задължения да плаща заплатите и да поддържа рудника в нормално състояние, но няма да има право да добива руда и да я реализира“, каза омбудсманът. \r\nМанолова посочи още, че концесионерът се проверява от всички институции – Министерството на енергетиката, Окръжната прокуратура – Добрич, полицията, инспекцията по труда, НАП, за да се проследи дали не са укривани данъци и коректно ли е отчитан добивът от мината.\r\n„След като изпълнителната власт най-сетне реагира адекватно, наред са народните представители. Преди месец внесох заедно с КНСБ законодателни предложения срещу подобни нагли работодатели, затова е крайно време депутатите, които и без това нямат особена законодателна програма и работа в момента,  да се заемат с тяхното обсъждане“, категорична бе Манолова.\r\nЗаместник-министърът на енергетиката Жечо Станков увери миньорите, че работата по укрепване на галериите ще продължи, така че мината да не изпада в нефункционалност. \r\nПо-късно окръжният прокурор Пламен Николов, омбудсманът Мая Манолова  и старши комисар Николай Спасов – директор на Областна дирекция на МВР в гр. Добрич, посетиха на място пречиствателната станция на мангановата мина и се увериха, че е верен сигналът до държавното обвинение, че отпадните промишлени води се изливат директно в р. Батовска, а оттам в морето край курорта Албена. Омбудсманът апелира институциите да започнат задълбочена проверка, за да се проследи дали съществува риск за околната среда.", "date": "2017-06-05", "title": "След разговор на омбудсмана Мая Манолова с премиера Бойко Борисов държавата отнема концесията на мина „Оброчище“"}
{"url": "http://www.focus-news.net/news/2017/06/05/2401610/narodnite-predstaviteli-ot-gerb-sofiya-anton-todorov-i-hristo-gadzhev-organizirat-priemen-den-za-grazhdani.html", "text": "От 18.00 часа народният представител от ПП ГЕРБ – София Христо Гаджев организира приемен ден за граждани в клуба на ГЕРБ в столичния ж. к. \"Люлин\" 7, бл. 706, вх В. Това съобщиха от пресцентъра на ПП ГЕРБ. На 6 юни (вторник) от 12.00 часа отново там организира приемен ден и народният представител от ПП ГЕРБ – София Антон Тодоров.", "date": "2017-06-05", "title": "Народните представители от ГЕРБ-София Антон Тодоров и Христо Гаджев организират приемен ден за граждани"}
{"url": "http://www.focus-news.net/news/2017/06/05/2401611/zamestnik-ministrite-denitsa-nikolova-i-malina-krumova-shte-uchastvat-v-konferentsiya-na-tema-evrofondove-publichni-programi-i-inteligenten-rastezh.html", "text": "Заместник-министрите на регионалното развитие и благоустройството Деница Николова и Малина Крумова ще вземат участие в конференция на тема „Еврофондове, публични програми и интелигентен растеж“ във вторник 6 юни. Това съобщиха от пресцентъра на Министерството на регионалното развитие и благоустройството. Форумът започва в 09.00 часа в Capital Fort. Организатор е economix.bg, а събитието се провежда с подкрепата на Асоциацията на индустриалния капитал в България. \r\nФокусът на конференцията е върху ролята на европейските програми за повишаване на конкурентните предимства на страната и увеличаване на производствата с висока добавена стойност. \r\nОт 09.20 часа зам.-министър Деница Николова ще представи възможностите за използване на финансови инструменти за осигуряване на устойчиво градско развитие и интелигентен растеж. Участието на зам.-министър Малина Крумова е от 11.35 часа в дискусионния панел: \"Как да направим програмите по-ефективни. Критерии за подбор и оценка на проектите\".", "date": "2017-06-05", "title": "Заместник –министрите Деница Николова и Малина Крумова ще участват в конференция на тема \"Еврофондове, публични програми и интелигентен растеж\""}
{"url": "http://www.focus-news.net/news/2017/06/05/2401594/dots-d-r-zheko-kyosev-sotsiolog-teroristichnite-atentati-vav-velikobritaniya-nyamat-politicheski-tseli.html", "text": "Терористичните атентати във Великобритания нямат политически цели. Това каза за Радио „Фокус“ – Пирин доц. д-р Жеко Кьосев, социолог и преподавател в Югозападен университет „Неофит Рилски“ по повод двете нападения в Лондон в събота, при които загинаха седем души, а петдесет бяха ранени. „Това не се организира, за да има някакъв удар върху политическата система и върху предизборната кампания. Самата Тереза Мей заяви, че няма координация, защото за атентата в Манчестър се оказа, че американските разузнавателни служби са имали информация и са забранили на терориста да стъпва на територията на САЩ. Тереза Мей тогава попита защо тази информация не е сведена до Великобритания“, посочи доц. Кьосев. Затова според него тук изобщо не може да се търси някакъв политически оттенък – всичко е свързано единствено и само с джихада, който „Ислямска държава“ обяви на Европа. \r\nТой подчерта, че Секретната разузнавателна служба МИ-6, която е световна сила, доказала се във времето, сега не действа адекватно, защото подценява ситуацията – в рамките на малко повече от 2 месеца изпуска 3 терористични акта. „Това са хора, от които би трябвало да се очаква, че ще предприемат такива действия, а те постфактум казват нещата. Така се случи и с атентатора в Манчестър, чак след терористичния акт се разбра, че и баща му е бил терорист, както и брат му и т.н.“, каза още доц. Кьосев.\r\nНатали СТЕФАНОВА", "date": "2017-06-05", "title": "Доц. д-р Жеко Кьосев, социолог: Терористичните атентати във Великобритания нямат политически цели"}
{"url": "http://www.focus-news.net/news/2017/06/05/2401598/petar-petrov-zam-kmet-na-pazardzhik-obshtinata-shte-se-pogrizhi-za-pogrebeniyata-na-zaginalite-migranti-po-vazhni-obache-sa-izvodite-ot-sluchiloto-se.html", "text": "Община Пазарджик ще постъпи отговорно и ще направи всичко възможно починалите на наша територия нелегални граждани при тежката катастрофа на автомагистрала „Тракия” да бъдат погребани. Това съобщи за Радио „Фокус” – Пазарджик Петър Петров, заместник-кмет на Община Пазарджик. По думите му, в такъв момент и при такава ситуация не бива да се мисли предимно за средствата, които ще бъдат похарчени. „По важното е да си дадем отговор на въпроса защо това се случва, защо тези хора са навлезли на 250 км във вътрешността на страната, има ли сериозен контрол по границата и т.н. Изводите от този случай са много важни, за да няма други подобни”, коментира Петров. Днес ще се проведе заседание в Общината, на което ще бъде обсъден този въпрос и ще се подготви становище.\r\nАлбена ЖИЛЕКОВА", "date": "2017-06-05", "title": "Петър Петров, зам.-кмет на Пазарджик: Общината ще се погрижи за погребенията на загиналите мигранти, по-важни обаче са изводите от случилото се"}
{"url": "http://www.focus-news.net/news/2017/06/05/2401585/interfaks-maldivite-se-prisaediniha-kam-darzhavite-preustanovili-diplomaticheskite-otnosheniya-s-katar.html", "text": "Малдивите се присъединиха към страните, преустановили дипломатическите отношения с Катар, предава руската информационна агенция  Интерфакс .\r\nВнезапната дипломатическа криза в Персийския залив възникна, след като държавите от региона обявиха Доха в спонсориране на тероризма. Дипломатически отношения с нея скъсаха Саудитска Арабия, Бахрейн, Обединените арабски емирства, Египет и Йемен. По-късно към тях се присъедини и международно признатото правителство на Либия.Тереза Герова", "date": "2017-06-05", "title": "Интерфакс: Малдивите се присъединиха към държавите, преустановили дипломатическите отношения с Катар"}
{"url": "http://www.focus-news.net/news/2017/06/05/2401617/kyustendil-narodniyat-predstavitel-ot-gerb-kiril-kalfin-provede-rabotni-sreshti-s-kmetove-savetnitsi-i-direktori-ot-obshtinata.html", "text": "Народният представител и областен координатор на ГЕРБ Кирил Калфин проведе работни срещи с кметове, общински съветници и директори от община Кюстендил. Това съобщиха от пресцентъра на ПП ГЕРБ. По време на срещите темата за подобряване на общинската структура бе сред най-дискутираните. С представителите на местната власт Кирил Калфин обсъди още текущи проблеми и казуси за решаване и обеща за съдействие, където е по силите му. \r\nНародният представител се срещна и с кмета на Кюстендил Петър Паунов, с когото обсъдиха развитието и работата по проекти на Общината. Областният координатор на ПП ГЕРБ за Кюстендил проведе среща и с бившия кмет на с. Ваксево Георги Тасков. С него разговаряха за проблеми от социален и битов характер в населеното място и възможностите за решаването им.", "date": "2017-06-05", "title": "Кюстендил: Народният представител от ГЕРБ Кирил Калфин проведе работни срещи с кметове, съветници и директори от общината"}
{"url": "http://www.focus-news.net/news/2017/06/05/2401616/6000-petoklasnitsi-shte-se-yavyat-na-vanshno-otsenyavane-po-geografiya-na-7-yuni.html", "text": "6000 петокласници ще се явят на външно оценяване по география и икономика на 7 юни 2017 г. Това съобщиха от пресцентъра на Министерството на образованието и науката. Изпитът ще се проведе в 215 училища от всички региони на страната, избрани на случаен принцип.  \r\nВъншното оценяване започва в 10.00 ч. за учениците от първа смяна и в 13.00 ч. за тези, които са на училище следобед. Продължителността е 50 минути и е съобразена с възрастовите особености на децата. Тестът включва 25 задачи, от които 18 са с избираем отговор и 7 със свободен. \r\nОсновната цел на външното оценяване е да се установи какви знания са усвоили учениците, дали разбират материала и дали могат да приложат наученото. Друга цел е мониторинг на образователния процес, за да бъдат приложени мерки за подобряване качеството на образованието. На база резултатите от външното оценяване Министерството на образованието и науката ще направи анализ до каква степен децата покриват очакванията от обучението по география и икономика, определени в новата учебна програма за пети клас. Няма да се правят съпоставки на ниво регион, училище, отделен клас или ученик. Децата няма да получават текущи оценки, които да бъдат вписани в бележниците им. Анализът на резултатите ще има за цел да разкрие връзката между обема на учебното съдържание и образователните изисквания на новата учебна програма. \r\nИзследването е разработено от Център за оценяване в предучилищното и училищното образование, МОН и Асоциацията на професионалните географи и регионалисти.", "date": "2017-06-05", "title": "6000 петокласници ще се явят на външно оценяване по география на 7 юни"}
{"url": "http://www.focus-news.net/news/2017/06/05/2401614/krik-sarbiya-razsledvashtata-mrezha-razpolaga-s-poveche-ot-50-sekretni-dokumenti-na-makedonskoto-kontrarazuznavane-za-ruskoto-i-srabsko-vliyanie-v-makedoniya.html", "text": "Разследващата мрежа \"KRIK\" разполага с повече от 50 секретни документи на македонското контраразузнаване за руското и сръбско влияние в Македония, съобщава сайтът на организацията. \"KRIK\" твърди, че посочените документи доказват, че руските разузнавачи в Скопие работят под ръководството на руски разузнавателен център, разположен в Белград.\r\nСпоред разследващите журналисти съдържанието на секретните доклади доказва десетгодишната дейност на руските тайни служби в подкрепа на правителството на Никола Груевски и за отклоняването на Македония по пътя й към НАТО и ЕС.\r\n\"KRIK\" смята, че руското влияние е било провеждано чрез медии, енергетика и култура и привежда пример за изграждането на газопреносна мрежа от руската фирма \"Стройтрансгаз\" през 2015 г., който е струвал на Русия над 75 млн. долара и чувствително е надхвърлил дълга, който Македония е имала към бившия Съветски съюз в размер на 60 млн. долара.\r\nСпоред секретните документи работата на сръбския разузнавач Горан Живавлевич, представител на БИА и съветник в посолството в Скопие, в цялостност е била насочена срещу европейската интеграция на Македония.\r\nЧрез него се достига и до лидера на Демократичната партия на Сърбия и коалиционен партньор на ВМРО-ДПМНЕ в управлението на страната, Иван Стоилкович, който редовно провеждал срещи с руски дипломати и с кореспондента на ТАСС в Скопие, пътувал до Москва и се срещал с черногорски опозиционни лидери, които открито се обявявали срещу членството на страната в НАТО, сред които Марко Милачич, свързан с руски дипломати, работещи за ГРУ.\r\nВ същото време от подслушаните разговори между Стоилкович и Живавлевич се разбира координацията около пропагандата в полза на ВМРО-ДПМНЕ на Никола Груевски.", "date": "2017-06-05", "title": "\"KRIK\" (Сърбия): Разследващата мрежа разполага с повече от 50 секретни документи на македонското контраразузнаване за руското и сръбско влияние в Македония"}
{"url": "http://www.focus-news.net/news/2017/06/05/2401604/faz-posledniyat-opit-za-postigane-na-kompromis-v-spora-mezhdu-berlin-i-ankara-za-indzhirlik-se-provali.html", "text": "Последният опит за постигането на компромис между Берлин и Анкара в спора за посещението на германска парламентарна делегация в натовската база „Инджирлик“ претърпя провал, коментира националният ежедневник Die Frankfurter Allgemeine Zeitung.\r\nСлед разговора с турския си колега, министърът на външните работи на ФРГ Зигмар Габриел заяви, че Анкара няма да съгласи да допусне представители на Бундестага да посетят германските военнослужещи, дислоцирани в „Инджирлик“ за участие в международната мисия срещу близкоизточната радикална групировка „Ислямска държава“..Тереза Герова", "date": "2017-06-05", "title": "FAZ: Последният опит за постигане на компромис в спора между Берлин и Анкара за „Инджирлик“ се провали"}
{"url": "http://www.focus-news.net/news/2017/06/05/2401612/vitseprezidentat-iliyana-yotova-az-sam-edin-ot-nay-goreshtite-pochitateli-na-evropeyski-otbranitelen-sayuz.html", "text": "Аз съм един от най-горещите почитатели на европейски отбранителен съюз. Това каза вицепрезидентът Илияна Йотова по време на дискусията „Европа отново на път“, предаде репортер на Агенция „Фокус“. „В момента се формира фонд, който трябва да се използва за изследвания и нови технологии и най-накрая може би да доживеем това, което отдавна чакаме - всички производства в системата на отбраната да имат един координиран план в рамките на ЕС, а не всяка държава да прави нещо сама за себе си, с дублиращи функции. Но най-важното е цялата тази технология да създава усещане за сигурност на гражданите“, посочи Йотова. По темата за бежанската криза, тя отбеляза, че всички промени, които в момента се подготвят в Дъблинското споразумение са само козметични и за страни като България са още по-лоши, отколкото сега действащите текстове. Във връзка с интеграцията на страните от Западните Балкани тя коментира, че България е единствената стабилна държава в тази част на Балканите и това е приоритет, който трябва да бъде използван. По думите на вицепрезидента председаталството ни на Съвета на ЕС ще се оцени по това какви резултати ще представим и за това българските институции трябва да наблегнат на идете, а не на техническото му обезпечаване.  \r\nПредседателят на Партията на европейските социалисти (ПЕС) и министър-председател на Р България в периода 2005-2009 Сергей Станишев, който е организатор на дискусията, коментира, че Европейският съюз се променя и от нас зависи дали ще се промени с или без нас. По думите му Съюзът ще оцелее, но трябва да се промени, защото е станал прекалено неразбираем за гражданите. \r\nВесела ПЕТРОВА", "date": "2017-06-05", "title": "Вицепрезидентът Илияна Йотова: Аз съм един от най-горещите почитатели на европейски отбранителен съюз"}
{"url": "http://www.focus-news.net/news/2017/06/05/2401620/burgas-69-godishen-mazh-e-prostrelyal-momche-s-vazdushna-pushka-v-aytos.html", "text": "Под надзора и ръководството на Районна прокуратура – Айтос се провежда досъдебно производство срещу Васил С. (на 69 г. от Айтос)  за това, че на 4 юни 2017 г. около 21.00 часа в град Айтос на ул. „Кавала“ причинил лека телесна повреда на малолетно момче – с огнестрелно оръжие го е уцелил с 4 сачми в тялото. Това съобщиха от пресцентъра на Апелативна прокуратура-Бургас. Една сачма е попаднала в дясното бедро, една в десния лакът, една в дясно рамо и една в лява подбедрица на детето – престъпление по чл. 131, ал. 1, т. 9 и 12, вр. чл. 130, ал. 1 от НК. \r\nДетето е настанено в болница без опасност за живота. Извършено е и претърсване в дома на Васил С., където са открити множество муниции за огнестрелно оръжие.\r\nРаботата по досъдебното производство продължава.", "date": "2017-06-05", "title": "Бургас: 69-годишен мъж е прострелял момче с въздушна пушка в Айтос"}
{"url": "http://www.focus-news.net/news/2017/06/05/2401619/stara-zagora-planuvanata-za-6-yuni-sreshta-na-kmeta-zhivko-todorov-sas-sportisti-veterani-se-otlaga-za-7-yuni.html", "text": "Плануваната за 6 юни среща на кмета на Стара Загора Живко Тодоров със спортисти ветерани се отлага за 7 юни, сряда, от 11.30 часа в зала 203 на Общината. Това съобщиха от пресцентъра на Община Стара Загора.\r\nКметът ще се срещне с спортистите ветерани от града, които участваха в 9-те Световни мастърс игри. Те се проведоха от 21 до 30 април в Оукланд, Нова Зеландия. Българската делегация наброяваше 38 спортисти, от които 6 бяха от Стара Загора. С общо 17 медала се завърнаха Красимира Чахова, Пламен Михалев, Тихомир Киров, Христо Михалев, Петър Гицов и Нася Иванова.", "date": "2017-06-05", "title": "Стара Загора: Плануваната за 6 юни среща на кмета Живко Тодоров със спортисти ветерани се отлага за 7 юни"}
{"url": "http://www.focus-news.net/news/2017/06/05/2401615/afp-turtsiya-predlozhi-pomoshtta-si-za-razreshavane-na-diplomaticheskata-kriza-v-persiyskiya-zaliv.html", "text": "В понеделник Турция призова за диалог и изрази готовност да помогне разрешаването на дипломатическия скандал между Катар и арабските нации, които обвиниха Доха в подкрепа на тероризма, предава AFP.\r\n\"Това е развитие, което наистина наскърби всички нас\", заяви пред репортери турският външен министър Мевлют Чавушоглу.\r\n\"Може да има проблеми между страните, но диалогът трябва да надделее при всички обстоятелства\", подчерта министърът, добавяйки, че Анкара е готова да направи всичко възможно, за да спомогне за разрешаването на спора.Тереза Герова", "date": "2017-06-05", "title": "AFP: Турция предложи помощта си за разрешаване на дипломатическата криза в Персийския залив"}
{"url": "http://www.focus-news.net/news/2017/06/05/2401622/rayka-ivanova-rim-blagoevgrad-natsionalnata-sreshta-muzeite-i-ustoychivoto-razvitie-shte-ni-dade-vazmozhnost-da-obmenim-opit-s-ostanalite-muzei-v-stranata.html", "text": "Шестата национална среща „Музеите и устойчивото развитие” ще ни даде възможност да обменим опит с останалите музеи в страната. Това каза за Радио „Фокус” – Пирин Райка Иванова, главен уредник в Регионален исторически музей – Благоевград. В рамките на форума ще бъдат обсъдени въпроси, свързани с въвеждането на новите технологии в музеите. „Ще обменим идеи с колегите в страната, защото всеки прилага различни методи в работата си и осъществява различни идеи… Всички музеи се опитват да бъдат адекватни с модерните изисквания и новите нужди на съвременния посетител“, подчерта Иванова.\r\nСрещата на музеите ще се проведе в рамките на три дни: от 7 до 9 юни. Инициативата се организира ежегодно от Министерство на културата и ИКОМ. Тази година домакин ще е РИМ – Благоевград в партньорство с Община Благоевград. Ще присъстват представители на голяма част от музеите и галериите в България. „На 7 е регистрацията на участниците и ще започне представянето на докладите. В 18.30 часа ще бъде открита гостуваща изложба на РИМ – Ловеч на тема „Старинни квартал Вароша – вечната любов в сърцето на градовете. На 8 юни през деня ще бъдат представени докладите и вечерта ще бъде дадена официална вечеря за всички участници. На 9 юни се организира посещение на Роженския манастир за всички, които са се включили в Шеста национална среща „Музеите и устойчивото развитие”, обясни Иванова.\r\nЕжегодната среща на музеите се провежда от 2012 година, като пръв неин домакин е бил Националния музей „Земята и хората” в София. Идеята за провеждането на инициативата възниква между Министерство на културата – дирекция „Културно наследство, музеи и изобразителни изкуства” и Българския национален комитет на ИКОМ. Първоначалният замисъл е бил да се запознаят българските музеи с проблемите на устойчивото развитие в глобален мащаб. След Втората среща в София пък е било предложено от Музей „Васил Левски“ – Карлово и Музей „Христо Ботев“ – Калофер да бъде започнато организирането на междинни есенни срещи, които да обхващат представяне на факти и събития само от определени исторически периоди. Целта е да участват възможно всички видове специалисти от музеите в различните области.\r\nЛивия НИНОВА", "date": "2017-06-05", "title": "Райка Иванова, РИМ – Благоевград: Националната среща „Музеите и устойчивото развитие” ще ни даде възможност да обменим опит с останалите музеи в страната"}
{"url": "http://www.focus-news.net/news/2017/06/05/2401623/stara-zagora-svetovnoizvestni-muzikanti-idvat-na-dzhaz-forum-v-grada.html", "text": "„Международният джаз форум Стара Загора“ под наслов „Големите звезди и големите оркестри“ за първи път тази година ще започне на 8 юни в 18,30 ч. с диксиленд шествие на участниците по централните улици на областния град. Това съобщиха от пресцентъра на Община Стара Загора. С фестивалния химн „Зара Джаз фанфари“ час по-късно започва официалното откриване на обичайното място – Античния форум „Августа Траяна“. \r\nИстинско съзвездие от световни имена в джаза ще се представят във фестивалните дни до 10 юни - общо 6 формации и близо 100 музиканти от 6 държави. За първи път шестото издание на „Джаз форум Стара Загора“ ще има и фестивален Бигбенд, съобщи на пресконференция днес директорът на фестивала Венцислав Благоев. Съставен от Антони Дончев, с изпълнители от Испания, Франция, Англия и САЩ, по думите му, той ще остане в историята на българския джаз. Негов солист е американският тромбонист Конрад Хъруиг, а в състава му е и скасофонистът от Великобритания Анди Скофийлд. „Дори само тези имена са достатъчно да издигнат фестивала на световно ниво“, твърди Венцислав Благоев. След първите пет успешни издания на джаз форума, приветствани горещо от феновете в Стара Загора, той е убеден, че „има публика от всички възрасти, която се нуждае от джаз“. \r\nФеновете на джаза ще видят и чуят още един от най-търсените музиканти в Ню Йорк - саксофонистът Крейг Бейли (САЩ), Шибил Бенев – пиано, китара, Петър Момчев – саксофон, Венцислав Благоев – тромпет, Владислав Мичев – тромбон, Димитър Благоев – китара, Михаил Иванов – контрабас, саксофони: Димитър Льолев, Арнау Гарофе (Испания), Пeтър Момчев, Атанас Хаджиев, тромпети: Тодор Гаджалов, Мартин Ташев, Георги Стойков, Росен Захариев, цугтромбони: Георги Корназов (Франция), Велислав Стоянов, Владислав Мичев, Димитър Стоев, китара - Шибил Бенев, бас - Георги Дончев, барабани - Атанас Попов.  Съзвездието се допълва от биг бенда на Сръбското радио и телевизия, Христо Йоцов, Биг бенд Русе с диригент Димчо Рубчев, Военния биг бенд Стара Загора с  диригент кап. Цветомир василев, както и вокалистите Хилда Казасян, Милица Гладнишка, Марина Господинова, Цветомир Цанков и Петър Салчев.\r\nЕмблематичният за града „Джаз форум“ се организира по инициатива, с изключителното съдействие и финансова продкрепа на Община Стара Загора. Общината поддържа качеството на фестивала и осигурява качествен културен продукт безплатно за жителите и гостите на града.Той се осъществява съвместно с фондация „Джазтет“, „КонтурГлобал Марица Изток 3“, фондация „Америка за България“, Очна клиника „Трошев“, хотел „Форум“, хотел „Уникато“, ресторант „Музикато“. \r\nПредфестивално, на 7 юни в заведението „При кмета“, музикантите ще участват в  безплатен джем сешън – жест към жителите и гостите на града. Всеки от фестивалните дни ще завършва с традиционните джемсешъни в „Музикато“.\r\nТази година изданието отделя особено внимание на няколко знакови 100-годишнини за историята на джаза. 2017 г. бележи 100 години от рождението на Ела Фицджералд, Телониъс Монк и Дизи Гилепспи, век от осъществяването на първия аудиозапис на джазова музика от Тhe Original Dixieland 'Jass' Band.\r\nПроявите стартираха още днес в 11.00 ч. с вече наложилото се и радващо се на голям интерес сред малчуганите и техните родители събитие – „Джаз за деца“ в парк „Пети октомври“. Тази вечер в 19.00 ч. в Радио Стара Загора се поставя началото и на кинолекториите с Цветомир Цанков на тема „Големите оркестри“. На вниманието на феновете на джаза и на седмото изкуство се предлагат филмовите заглавия: 5 юни: “Историята на Глен Милър”, САЩ; 6 юни: “Дюк Елингтън на Лазурния бряг с Ела Фицджералд и Жоан Миро”, САЩ; 7 юни: “Телониъс Монк: искрено и честно”, САЩ.\r\nОбобщена информация за кинолекторията\r\nПървата вечер на кинолекторията фокусира вниманието си върху един от най-емблематичните биг бендове от ерата на суинга – този на Глен Милър. Американският филм “ИСТОРИЯТА НА ГЛЕН МИЛЪР” (1954) носи типичните черти на “класически” биографичен филм . Реализирана десет години след смъртта на своя централен герой, лентата е базирана както на реални факти от житейския му път, така и на старателно пресъздаване на музиката със “запазената марка”, характерна за Милъровия оркестър. Биг бендът на Глен Милър е първият в света, който налага изразните средства на джаза в репертоара на военните оркестри. Изборът ни да представим точно този филм в кинолекторията обаче никак не е случаен и поради друга причина: именно тук, в Града на липите работи един от най-специфичните и популярни оркестри “под пагон” в България – Военен биг бенд Стара Загора.\r\nВтората вечер е посветена на един от най-изисканите оркестри, пренасящ традициите на бендовото музициране през годините и същевременно влияещ се от тенденциите на “модерността” в джаза. Пианистът и бендлидер Дюк Елингтън винаги е държал на звуковия колорит в съчетанието на инструментите в оркестъра, но и на солистичния капацитет на своите солисти. А през 50-те и 60-те години той нерядко работи и с певци като Кралицата на джаза Ела Фитцджералд. А срещата на Елингтън с каталонския сюрреалист Жоан Миро също оставя отпечатък в съзнанието на зрителите на филма “ДЮК ЕЛИНГТЪН НА ЛАЗУРНИЯ БРЯГ С ЕЛА ФИЦДЖЕРАЛД И ЖОАН МИРО” /1968/. \r\nКъм прожекцията втората  вечер има и специален “подарък”, който също е свързан с един велик вековен юбиляр на джаз-музиката – Дизи Гилеспи. Дизи е един от бащите на модерния джаз, положил в началото на 40-те години на миналия век заедно със своя ментор Чарли Паркър и с редица други музиканти основите на стила “бибоп”. Истински революционер по призвание и шоумен по душа, със своя тромпет, пеене и дори начин на водене на концертите си Дизи се налага като истински любимец на публиката. \r\nФиналната вечер на кинолекторията също ще е посветена на един “стогодишник” - човек, който също е сред основателите на стила “бибоп”, но който за разлика от Дизи никога не е бил в светлината на прожекторите, а и болезнено е страдал от психическата си нестабилност. Пианистът Телониъс Монк е образец за нестандартност в джазовото композиране, за тотална ексцентричност на сцената и за висок професионализъм, стигащ до вманиачаване, в студийната работа. Появил се шест години след смъртта му, филмът “ТЕЛОНИЪС МОНК: ОТКРИТО И ЧЕСТНО” /1988/ е продуциран не от кого да е, а от един от големите кинаджии, тотално обладани от джаза – Клинт Ийстууд.", "date": "2017-06-05", "title": "Стара Загора: Световноизвестни музиканти идват на джаз форум в града"}
{"url": "http://www.focus-news.net/news/2017/06/05/2401625/sofiya-zaloviha-brakonieri-na-sechishte-v-zemlishteto-na-s-radotina.html", "text": "Горски инспектори от Регионална дирекция на горите - София установиха нарушение на Закона за горите в землището на с. Радотина, община Ботевград. Това съобщиха от пресцентъра на Изпълнителната агенция по горите. Нарушението е установено след подаден сигнал на тел. 112 за незаконен добив на дървесина при проверка през вчерашния ден.\r\nНа пътя между селата Литаково и Радотина проверяващите установили два броя автомобила – джип и лека кола без регистрационни номера. При проверката е установено, че джипът е аварирал и в него има незаконно добити дърва за огрев. Самоличността на  нарушителите е установена и предстои сезиране на органите на МВР и образуване на административно- наказателно производство, като незаконната дървесина е задържана.\r\nОт началото на месеца след извършени проверки от служителите на РДГ София са констатирани нарушения в общински гори в землището на с. Белица, Община Ихтиман. Извършена е и документална проверка, при която е констатирано, че за 4 от проверените подотдели има издадени позволителни за сеч и превозни билети, но в тях сеч не е извършвана. В 7 от проверяваните сечища е констатирана сеч на немаркирани дървета и изграждане на временни горски пътища, които не са отразени в технологичните планове. \r\nПроверките по случая продължават.\r\nСлужители на РДГ София, съвместно със служители на ДГС Сливница са проверили частен имот в с. Габер, Община Драгоман. Констатирано е наличие на 50 пр.куб. м незаконни дърва за огрев от цер и габър, които не са маркирани и за които не е предоставен документ, доказващ законния им произход. В хода на проверката са взети писмени обяснения от собственика на имота, като предстои установяване на обстоятелствата по случая и предприемане на съответните действия по образуване на административно- наказателно производство или сезиране на Прокуратурата. \r\nВ района на Община Драгоман проверките за съхранение на дървесина продължават, като РДГ София е потърсила съдействието и от органите на МВР.", "date": "2017-06-05", "title": "София: Заловиха бракониери на сечище в землището на с. Радотина"}
{"url": "http://www.focus-news.net/news/2017/06/05/2401626/evrodeputati-ot-gerb-vrachiha-nagradite-na-9-iya-mladezhki-biznes-forum-izgryavashti-zvezdi.html", "text": "Евродепутатите от ГЕРБ/ЕНП Владимир Уручев и Андрей Новаков връчиха наградите на 9-ия Младежки бизнес форум „Изгряващи звезди“, който нестопанската образователна организация Джуниър Ачийвмънт България организира в Камчия. Това съобщиха от пресцентъра на ПП ГЕРБ.\r\n„Най-добра учебна компания на България“ е “Noetic”, за разработката на мобилно приложение за сканиране на етикетите на хранителни продукти и идентифициране на вредните съставки. Апликацията на “Noetic”,E-Food Scanner, достъпна в Google App Store, е разработена от десетокласници от ПГПЧЕ „Иван Вазов“, Смолян, които за първа година участват в програмата „Учебна компания“ на JA. Училището и екипът се включиха в програмата през есента на 2016 г., при старта на проекта на JA и евродепутата Владимир Уручев „Предприемачи на бъдещето“. Уручев и изпълнителният директор на JA Милена Стойчева наградиха “Noetic” и тяхната учителка Калинка Атанасова с купа и златни медали. С подкрепата на инж. Уручев екипът от Смолян ще представи България на международното състезание на учебните компании на JA Европа, което ще се проведе в средата на юли в Брюксел. “Noetic” спечелиха и специалната награда „Предприемачи на бъдещето“ на евродепутата Владимир Уручев, който подкрепи JA през 2016/2017 г. във въвеждането на програмата „Учебна компания“ в 5 общини в страната – Смолян, Перник, Монтана, Враца и Видин.\r\nСпециално жури, начело с инж. Уручев определи и наградата в специална категория – „Агропредприемачи на бъдещето“, отново като отличие за съвместните усилия на евродепутата и JA да въведат предприемаческо обучение и в повече университети у нас. В проекта се включиха Аграрния Университет в Пловдив и Лесотехническия университет в София. “Agrofuture” от АУ, Пловдив получиха специалната награда „Агропредприемачи на бъдещето“, за тяхната дейност, обследване на селскостопански полета с дрон. По покана на инж. Уручев студентите ще бъдат специални делегати от България на международна конференция в сферата на земеделието през октомври в Брюксел.\r\n“Lexis” от Софийския университет е най-добрият студентски стартъп на България, който ще получи финансиране, менторство и безплатно място за развиване на идеята вJA Startup Hambar в София тех парк на обща стойност 10,000 лева, осигурени от JA България. Изпълнителният директор на JA Милена Стойчева и евродепутатът Андрей Новаков наградиха студентите от СУ за разработката на мобилно приложение, което подпомага работата на отделите „Обслужване на клиенти“. Апликацията дава съвременно решение базирано на технологията изкуствен интелект, което автоматично извлича основни ключови думи и теми на текстове.\r\nАндрей Новаков връчи и още две награди – като заключителен елемент на стартиралия в началото на 2017 г, съвместен проект с JA, #StartupТворилница, за подкрепа на предприемаческото образование чрез въвеждане на програмата JAStartup в Техническия факултет на ЮЗУ „Неофит Рилски“. Голямата награда в #Startup Творилница, покана за посещение на ЕП в Брюксел през есента на 2017 г. получи студентския екип на „Еврика груп“, които разработват раница и друг вид планинарско оборудване, с което подпомагат туристите. Артикулите на компанията могат да бъдат животоспасяващи в екстремни ситуации.\r\nПокана  от Андрей Новаков да посетят Брюксел получиха и Blue Stone от СУ, за разработения от екипа нов канал за дигитална реклама, гарантиращ ръст в продажбите, използвайки устройства, наречени бийкъни (beacon). Те работят с технологията BLE (Bluetooth Low Energy), като излъчват сигнал, който се приема от всички устройства с пуснат bluetooth. Екипът получи наградата за представянето си в Иновационния лагер, организиран преди няколко седмици в София, като елемент от проекта #StartupТворилница. \r\n400 ученици и студенти от цялата страна представиха своите бизнес разработки в двудневен формат в СОК „Камчия“ до Варна, с презентации пред жури, панелни интервюта и търговско изложение на щанд.", "date": "2017-06-05", "title": "Евродепутати от ГЕРБ връчиха наградите на 9-ия Младежки бизнес форум „Изгряващи звезди“"}
{"url": "http://www.focus-news.net/news/2017/06/05/2401618/sport-simona-halep-se-klasira-za-chetvartfinalite-na-rolan-garos.html", "text": "Румънската тенисистка Симона Халеп се класира за четвърфиналите на „Ролан Гарос“, след като поставената под номер 3 в схемата се наложи с категоричните 6:1, 6:1 над Карла Суарес Наваро от Испания.\r\nХалеп, която е сочена като една от основните претендентки за титлата от Париж, продължава участието си в турнира без да е загубила сет. Това бе и седмата й победа над испанката.", "date": "2017-06-05", "title": "Спорт: Симона Халеп се класира за четвъртфиналите на „Ролан Гарос“"}
{"url": "http://www.focus-news.net/news/2017/06/05/2401628/varna-narodniyat-predstavitel-ot-gerb-d-r-emiliya-milkova-provede-priemen-den-za-grazhdani.html", "text": "Варненският историк д-р Николай Панайотов има идея да организира в София изложба, в която да бъдат експонирани находки от халколита в рамките на българското председателство на Съвета на Европа. За да я осъществи, той потърси съдействие от народния представител от ГЕРБ-Варна д-р Емилия Милкова по време на приемния й ден. Това съобщиха от пресцентъра на ПП ГЕРБ. Предметите са част от лична колекция на историка - ориенталист. Тя е съставена от костни артефакти и е пряко свързана с появата на писането и смятането в човешката история. Сред най-интересните от тях са писци, наричани от изследователите „химикалите на праисторията”. Панайотов твърди, че те са били използвани за писане върху гладка и мека плочка. \r\n„Датировката на находките е установена по въглероден метод”, разказа историкът. \r\nПо време на приемния й ден д-р Емилия Милкова бе запозната с още един казус - на човек със 100 % инвалидност. Той коментира, че въпреки неспособността му да упражнява трудова дейност, е получил обяснение от соцални институции, според което е необходимо да има 5 г. стаж, за да получи увеличение на отпусканата му пенсия. Народният представител от ПП ГЕРБ-Варна се ангажира да провери дали е необходимо човекът да спази изускиемата процедура, за да получи по-висока сума.", "date": "2017-06-05", "title": "Варна: Народният представител от ГЕРБ д-р Емилия Милкова проведе приемен ден за граждани"}
{"url": "http://www.focus-news.net/news/2017/06/05/2401621/po-povod-svetovniya-den-na-okolnata-sreda-sofiyska-voda-otkriva-bezplatna-telefonna-liniya-za-svoite-klienti.html", "text": "По повод Световния ден на околната среда „Софийска вода“ открива безплатна телефонна линия за своите клиенти. Това каза пред журналисти Арно Валто, изпълнителен директор на „Софийска вода“ АД, по време на прием в пречиствателна станция „Бистрица“ по повод на Световния ден на околната среда, предаде репортер на Агенция „Фокус“. „За следващите 5 години се ангажираме с подобряване на качеството на услугата за нашите клиенти. Първият етап е пускането на безплатна телефонна линия за нашите клиенти, за да могат и гражданите да са пряко свързани с нас“, каза Валто. „Основната част от обажданията, които получаваме са за искане на информация. Друга част касаят доста обяснения върху фактурата – как е формирана цената. Имаме и една категория обаждания, които са малко по-технически. Например понякога има намаляване в налягането, някакви течове по мрежата, сигнали за качеството на водата“, посочи той. По думите му веднъж, щом се получи сигнал, има процес, според който се преценява дали даден проблем е приоритетен. „Например, ако някой гражданин се обади и каже, че няма вода, имаме ангажимент да изпратим някой на място до 2 часа, за да проверим какъв е проблемът“, допълни Валто.\r\nСтефан ПЕТРОВ", "date": "2017-06-05", "title": "По повод Световния ден на околната среда „Софийска вода“ открива безплатна телефонна линия за своите клиенти"}
{"url": "http://www.focus-news.net/news/2017/06/05/2401627/arno-valto-sofiyska-voda-v-poslednite-5-godini-investirahme-obshto-200-mln-lv-v-prechistvatelni-stantsii-i-kanalizatsionna-mrezha.html", "text": "В последните 5 години инвестирахме общо 200 млн. лв. Става дума за инвестиция в пречиствателните станции, в канализационната мрежа и в станцията, която е за пречистване на каналните води“. Това каза пред журналисти Арно Валто, изпълнителен директор на „Софийска вода“ АД, по време на прием в пречиствателна станция „Бистрица“ по повод на Световния ден на околната среда, предаде репортер на Агенция „Фокус“. Валто отбеляза, че водоснабдителната мрежа на София е дълга 4000 км, а канализационната мрежа е по-дълга от 1600 км и за да може тази структура да работи, се изискват известни инвестиции. \r\nСтефан ПЕТРОВ", "date": "2017-06-05", "title": "Арно Валто, „ Софийска вода“: В последните 5 години инвестирахме общо 200 млн. лв.  в пречиствателни станции и канализационна мрежа"}
{"url": "http://www.focus-news.net/news/2017/06/05/2401629/zamestnik-ministar-malina-krumova-shte-uchastva-v-konferentsii-za-energiynoto-badeshte-na-stranata-i-za-preventsiya-na-problemnite-plashtaniya-v-yutiliti-sektora.html", "text": "Заместник-министърът на регионалното развитие и благоустройството Малина Крумова ще участва във форума „Енергийни граждани в Европа – къде сме ние?“, съобщиха от пресцентъра на МРРБ. Той ще се проведе в Дома на Европа (Представителство на Европейската комисия в България - на ул. „Георги Раковски“ № 124), на 6 юни, от 09:30 часа. Участниците в него ще дискутират бъдещето на енергийната система в България и Европа и възможностите за включване на все повече възобновяеми енергийни източници в мрежата и намаляване на пречките пред тяхното интегриране в системата. \r\nПо-късно, от 13.00 часа, заместник-министър Крумова ще се включи в откриването на конференцията „Превенция на проблемните плащания в ютилити сектора“, която ще се проведе в зала „Витоша“ на  Интер Експо Център. \r\nЦелта на събитието е да направи анализ на предизвикателствата и тенденциите в ютилити сектора, да се постави проблемът със събираемостта на вземанията при голяма част от компаниите, като се представят добри практики в тази сфера, гледните точки на дружествата и на клиентите на комунални услуги.", "date": "2017-06-05", "title": "Заместник-министър Малина Крумова ще участва в конференции за енергийното бъдеще на страната и за превенция на проблемните плащания в ютилити сектора"}
{"url": "http://www.focus-news.net/news/2017/06/05/2401613/sedem-darzhavi-preustanoviha-diplomaticheskite-si-otnosheniya-s-katar-obzor.html", "text": "В понеделник, 5 юни, светът осъмна с внезапна криза в Персийския залив. Седем държави – Бахрейн, Саудитска Арабия, Обединените арабски емирства, Йемен, Египет, Либия и Малдивите, преустановиха дипломатическите си отношения с Катар, обричайки на изолация Доха.\r\nМярката, предприета от държавите в региона, е продължение на информационния скандал, който избухна през месец май, след като катарската информационна агенция QNA цитира думите на емира на страната за намерението да отзове дипломатическия представител в Саудитска Арабия и да положи усилия за нормализиране на отношенията с Иран.\r\nВ ранните часове на понеделник за разрива най-напред обяви Бахрейн, чиито власти дадоха осемчасов срок на своите дипломати да напуснат Доха. Манама прекъсна транспортните връзки с Катар и забрани на гражданите си да посещават страната.\r\nНяколко минути по-късно аналогични мерки обявиха от Рияд, Кайро и Абу Даби. Примерът им бе последван от Йемен, Либия и Малдивите.\r\nКомандването на арабската коалиция, водена от Саудитска Арабия, обяви прекратяването на участието на Катар във военната операция в Йемен, стартирана през март 2015 г.\r\nКатар осъди решението на държавите да преустановят дипломатическите си отношения с Доха, заявявайки, че мерките са \"неоправдани\" и имат за цел да поставят страната под политическо \"настойничество“. \r\n„Мерките са неоправдани и се основават на фалшиви и неоснователни твърдения\", се казва в изявление от Министерството на външните работи на Катар по повод безпрецедентните стъпки, предприети от Саудитска Арабия, Бахрейн, Обединените арабски емирства и Египет.\r\n\"Целта е ясна, тя е налагането на настойничество върху държавата. Това само по себе си е нарушение на нейния суверенитет като държава\", се казва още в разпространения текст.\r\nНа фона на внезапната буря държавният секретар на Съединените американски щати Рекс Тилърсън призова държавите от Персийския залив да останат обединени и да работят за преодоляване на различията.\r\n\"Ние със сигурност ще насърчим страните да седнат заедно и да се справят с тези различия… Ако има някаква роля, която можем да играем, за да им помогнем да се справят с тях, смятаме, че е важно Съветът за сътрудничество в Персийския залив да остане единен\", подчерта Тилърсън, който е на посещение в Сидни, Австралия. \r\nВ Москва подчертаха, че към настоящия момент Русия няма да променя отношенията си с Катар, но въпреки това ще проучи внимателно твърденията, че Доха спонсорира тероризма. \r\nСъщевременно Турция призова за диалог и изрази готовност да помогне разрешаването на дипломатическия скандал между Катар и арабските нации, които обвиниха Доха в подкрепа на тероризма.\r\n\"Това е развитие, което наистина наскърби всички нас. Може да има проблеми между страните, но диалогът трябва да надделее при всички обстоятелства\", подчерта турският външен министър Мевлют Чавушоглу, добавяйки, че Анкара е готова да направи всичко възможно, за да спомогне за разрешаването на спора.Тереза Герова", "date": "2017-06-05", "title": "Седем държави преустановиха дипломатическите си отношения с Катар (ОБЗОР)"}
{"url": "http://www.focus-news.net/news/2017/06/05/2401631/veernje-novosti-sarbiya-podgotvya-se-izgrazhdaneto-na-voenna-baza-na-mazhurska-ada-pri-novi-sad.html", "text": "Министърът на отбраната на Сърбия Зоран Джорджевич и кмета на Нови Сад Милош Вучевич са разговаряли в Белград за разширяването на присъствието на военния гарнизон в града и за изграждане на военната база на Мажурска Ада, предава \"Večernje novosti\". По време на разговорите в Министерството на отбраната е била дискутирана съдбата на бившата казарма \"Д-р Арчибалд Райс\", от която се интересува университетът в Нови Сад.", "date": "2017-06-05", "title": "\"Večernje novosti\" (Сърбия): Подготвя се изграждането на военна база на Мажурска Ада при Нови Сад"}
{"url": "http://www.focus-news.net/news/2017/06/05/2401634/vodnospasitelnata-sluzhba-na-bchk-organizira-preskonferentsiya-s-demonstratsiya-na-7-yuni.html", "text": "Във връзка с традиционната Седмица на водното спасяване, организирана от Българския Червен кръст, която тази година се провежда от 5 до 11 юни в цялата страна, Водноспасителната служба (ВСС) на Българския Червен кръст организира пресконференция с демонстрация, в която за първи път ще се включат деца, преминали обучение по водна безопасност по програмите на ВСС. Събитието ще се проведе на 7 юни (сряда) от 11.00 часа в зала „Музейна“ в сградата на Секретариата на БЧК (бул. \"Джеймс Баучър\" № 76). Това съобщиха от пресцентъра на БЧК.\r\nПредседателят на БЧК акад. Христо Григоров, председателят на Националната комисия по водно спасяване доц. Стоян Андонов и директорът на Водноспасителната служба на БЧК Антон Налбантов ще дадат информация за:\r\n-\tОбучените водни спасители през 2016 г. и готовността на БЧК за осигуряване на спасители през предстоящия активен летен сезон.\r\n-\tСтатистика за водния травматизъм през 2016 г.\r\n-\tАктуалното състояние на плажовете и най-често посещаваните водни площи в страната.", "date": "2017-06-05", "title": "Водноспасителната служба на БЧК организира пресконференция с демонстрация на 7 юни"}
{"url": "http://www.focus-news.net/news/2017/06/05/2401632/varna-nyama-ustanoveni-pokazateli-na-uran-v-piteynata-voda-spored-izsledvaniyata-prez-poslednata-sedmitsa.html", "text": "5 проби по показател естествен уран са анализирани от здравната инспекция във Варна през последната седмица във връзка с мониторинг на питейни води. Това съобщиха за Радио „Фокус” – Варна от Регионалната здравна инспекция. Получените резултати не надвишават максималните параметрични стойности, определени съгласно изискванията на наредбата за качеството на водата, предназначена за питейно-битови нужди. За периода е изследвана и една проба питейна вода за обща бета активност. Установената стойност по цитирания показател е под определеното контролно ниво в наредбата.\r\nПо изследваните микробиологични показатели съгласно протокола на здравната инспекция водата е стандартна.\r\nМарияна ВАЛЕНТИНОВА", "date": "2017-06-05", "title": "Варна: Няма установени показатели на уран в питейната вода, според изследванията през последната седмица"}
{"url": "http://www.focus-news.net/news/2017/06/05/2401635/api-dvizhenieto-po-pat--81-s-blagovo-svirove-v-rayona-na-grad-montana-se-izvarshva-v-edna-lenta-poradi-ptp.html", "text": "Движението по път ІІ-81 с. Благово - с.Вирове в района на град Монтана се извършва в една лента поради ПТП. Това съобщиха от пресцентъра на Агенция \"Пътна инфраструктура\".", "date": "2017-06-05", "title": "АПИ: Движението по път ІІ-81 с. Благово - с.Вирове в района на град Монтана се извършва в една лента поради ПТП"}
{"url": "http://www.focus-news.net/news/2017/06/05/2401636/yoana-hristova-zam-kmet-na-sofiya-politikata-po-opazvane-na-okolnata-sreda-zaema-svoeto-dostoyno-myasto-v-zhivota-na-vseki-edin-ot-nas.html", "text": "В течение на времето политиката по опазване на околната среда заема и вече смятам, че е заела, своето достойно място в живота на всеки един от нас. Това каза заместник-кметът по \"Околна среда\" на Столична община Йоана Христова по време на прием в пречиствателна станция „Бистрица“ по повод на Световния ден на околната среда, предаде репортер на Агенция „Фокус“. „Бих желала да ви приветствам с 5 юни - Денят на околната среда.  Тази инициатива под егидата на ООН се извършва за поредна година. В началото идеята на този единствен ден е била на международно ниво във всяка страна да се започнат целенасочени и активни действия, макар и в рамките на 1 ден, за да може околната среда да получи своето място като тема, която да бъда застъпвана от гражданите“, посочи Христова. По думите ѝ с развитието на бизнеса и на политиките по околна среда, ООН стартира своята програма за опазване на околната среда - ЮНЕП. „Това е и времето, в което всички страни по света започват да говорят за околна среда, някои с по-активни темпове, някои по-бавно“, каза още тя. \r\nСтефан ПЕТРОВ", "date": "2017-06-05", "title": "Йоана Христова, зам.-кмет на София: Политиката по опазване на околната среда заема своето достойно място в живота на всеки един от нас"}
{"url": "http://www.focus-news.net/news/2017/06/05/2401633/vitseprezidentat-iliyana-yotova-klyuchovata-duma-sigurnost-dnes-zhivee-vav-vseki-evropeyski-dom.html", "text": "Европейският съюз има спешна нужда от категоричен отговор –  дали е съюз от държави, който ще работи в полза на своите граждани и гарант за мир и стабилност в света, или изчерпваща се инерция, заплашена от поредна криза, която може да се окаже последна. Това заяви вицепрезидентът Илияна Йотова по време на форума „Европа отново на път”, съобщиха от прессекретариата на държавния глава. „Затварянето на дискусията за бъдещето на Европа само в пет възможни рамки, предложени в “Бялата книга”, няма да доведе до справяне с кризата, ако не си отговорим на един съществен въпрос – искаме ли заедно и солидарно да решаваме проблемите, или ще вървим в обратна посока – инвестиции в собствени ресурси и отчуждение от общите ценности”, посочи вицепрезидентът. Според Илияна Йотова хората имат нужда ясно да бъдат назовани конкретните проблеми, да се предлагат варианти, да има диалог, да има ясни експертизи за перспективите, в които всеки да има своето бъдеще. \r\nКлючовата дума „сигурност“ днес живее във всеки европейски дом, подчерта вицепрезидентът. Илияна Йотова очерта социалния аспект на темата, като посочи, че почти десет години след пика на икономическата и финансова криза няма точна и прецизна експертиза за резултатите върху всички държави членки, “Затова когато днес се говори за необходимост от скорости, те не са инструмент за развитие, а само констатация - следствие от недалновидни решения. Един от най-лошите резултати е задълбочаващото се неравенство, липсата на справедливост“, каза вицепрезидентът. “Как отговаряме например на една специфична, но все по-тревожно голяма група хора, назовани с едно не дотам понятно име – „прекариат“, т. е. милионите работници в ЕС, които са застрашени следващия месец, а дори и следващата седмица да загубят работата си?! Статистиката ги отчита в графа „работещи“, но не отчита качеството на работните места, нейната дълготрайност”, посочи Илияна Йотова.\r\nСпоред нея не може да има никаква сигурност в бъдещето на Европа и на обществата в държавите членки, докато хората масово се боят, че утре вече няма да са на работа и не могат да нахранят децата си.\r\nИлияна Йотова отбеляза също закъснението на дебата за приоритетите, които ЕС ще заложи в своя бюджет в следващия програмен период. Хората не просто ще вярват на Европа, ще я чувстват като свой гарант за сигурност, даже ще бъдат наши съюзници, ако знаем техните страхове и приемаме адекватни решения, каза вицепрезидентът . \r\nБъдещето на политиката на сближаване също бе акцент от изказването на Илияна Йотова. „Специално искам да подчертая, и да поздравя президента Румен Радев, че успя да спечели спора с много от своите колеги и значението на тази политика да бъде записано сред приоритетите в Римската декларация“, посочи вицепрезидентът. Илияна Йотова изрази надежда да видим в приоритетите на ЕК след 2020 година смела и амбициозна политика по регионално развитие, в която няма да има „първа и втора“ категория държави. „Това ще бъде и основната дискусия по време на българското председателство и позицията на страната ни трябва да бъде категорична и твърда“, допълни още вицепрезидентът.  \r\nИлияна Йотова обърна внимание и на връзката между външна и вътрешна сигурност. Видимите резултати в сферата на сигурността продължават да бъдат малко и не могат да разсеят страховете на хората, заяви вицепрезидентът. По думите на Илияна Йотова мигрантите и бежанците и липсата на работещи решения предизвикват тези страхове. Вицепрезидентът припомни, че през 2016 г. ЕК изготви План за действие за европейската отбрана, в който да участва и силна, конкурентна и иновативна отбранителна индустрия.  „Предстои създаване на Европейски фонд за отбрана за инвестиции и съвместни изследвания, оборудване и технологии и по-сериозно обвързване на тези производства в държавите членки. Дискусиите ще бъдат отново по време на нашето председателство“, заяви още Илияна Йотова. \r\nПо темата за бежанската криза вицепрезидентът акцентира, че промяната на европейската система за убежища е необходимост вече с няколкогодишна давност.  „Реформата, която се предлага за Дъблинския регламент е не само неприемлива и неработеща, но и вредна. Ако се приеме ще има съдбата на квотните разпределения за презаселване и преразпределение, т. е. няма да работи“, допълни Илияна Йотова.\r\nВицепрезидентът коментира и темата за борбата с тероризма. „Отдавна не е достатъчно да кажем Je suis… Подкопаването на вътрешната ни стабилност ще продължи да бъде цел на терористите. Това е може би най-мащабната политика, която трябва да се провежда – от битката с мизерията, социалното изключване и маргинализацията, липсата на образование и перспектива до координираната и ефективна работа на службите за сигурност. Категорично трябва да си даваме сметка, че върви борба на два свята за душите, особено на младите хора – на крайната радикализация и фанатизъм с перспективата и развитието.“, заяви Илияна Йотова.\r\nСпоред нея не са достатъчни само връзките между отделните държави членки, държавите членки и европейските институции, както и между различните системи за сигурност. „Координацията като инструмент вече не работи, трябва промяна в договора със задължителни клаузи и ако това е достатъчно дълъг процес, като първа стъпка Европейският център за борба с тероризма, в рамките на Европол, може да разшири функциите си“, каза вицепрезидентът.\r\nПолитиката на съседство и международните конфликти бе също сред темите от изказването на вицепрезидента. „ЕС трябва да върне лидерската си роля в регионите извън неговите граници. Като казвам това, мисля преди всичко за Западните Балкани. България е единствената стабилна страна в тази част на Европа“, посочи Илияна Йотова.\r\nВ рамките на дискусията „Европа отново на път” бяха обсъдени предизвикателствата пред България и ЕС 10 години след приемането на страната ни в съюза, 5-те сценария за бъдещето на ЕС, приоритетите и целите на България преди и по време на председателството на Съвета на ЕС. Във форума участваха министър-председателят Бойко Борисов, министър председателят (2005-2009 г.) Сергей Станишев, министър-председателят (2001-2005 г.) Симеон Сакскобургготски, членове на Министерския съвет на Република България, политици от различни политически сили, дипломати, политолози, анализатори, представители на гражданското общество и на научните среди.", "date": "2017-06-05", "title": "Вицепрезидентът Илияна Йотова: Ключовата дума „сигурност“ днес живее във всеки европейски дом"}
{"url": "http://www.focus-news.net/news/2017/06/05/2401637/plovdiv-obshtina-rakovski-obyavi-chastichno-bedstveno-polozhenie-vav-vrazka-s-pozhara-v-s-shishmantsi.html", "text": "Община Раковски обяви частично бедствено положение във връзка с пожара в с. Шишманци. Това съобщи за Радио „Фокус” - Пловдив кметът на общината Павел Гуджеров. Пожарът възникна на 2 юни в цеха за събиране на пластмасови отпадъци, разположен на територията на бившия завод за стоманолеене, в непосредствена близост до екозавода за третиране на битови отпадъци. И днес кметът Гуджеров е бил на мястото на пожара, заедно с кмета на с. Шишманци Костадин Иванов и екип на Кризисния щаб за бедствия и аварии към Общината. По думите на Гуджеров все още има малки огнища и излиза дим от мястото на пожара, но значително по-малко от предишните дни. „Категорично заявявам, че за момента реална пряка опасност за населението няма, но за спокойствието на жителите на с. Шишманци  и околните села, ще бъде изпратена мобилна група на екоинспекцията и Регионална лаборатория – Пловдив към Изпълнителната агенция по околна среда, която ежедневно да измерва качеството на въздуха в с.Шишманци до отменяне на частичното бедствено положение“, каза кметът. \r\nПревантивните препоръките от РИОСВ към хората са да се избягват дейности на открито и да се затварят прозорците на жилищата в населените места на югозапад от пожара. Екипите на „Пожарна безопасност и защита на населението“ продължават гасителните действия. В процес на изясняване са причините за избухването на огъня. Все още няма официално становище от разследващите органи.\r\nОчаква се бедственото положение да остане до пълното овладяване на пожара  и стойностите на циановодород във въздуха да паднат до стойности близки до нулата.\r\nЦветана ТОНЧЕВА", "date": "2017-06-05", "title": "Пловдив: Община Раковски обяви частично бедствено положение във връзка с пожара в с. Шишманци"}
{"url": "http://www.focus-news.net/news/2017/06/05/2401638/jugmedia-sarbiya-globa-ot-10-000-do-50-000-dinara-ili-tri-mesetsa-zatvor-ako-se-otkazhesh-povikvatelna-za-uchastie-vav-voenni-ucheniya.html", "text": "Глоба от 10 000 до 50 000 динара или три месеца затвор, заплашва всеки сръбски гражданин, който получи повиквателна за запас или за участие във военни учения и не се яви, пише сръбското електронно издание \"Jugmedia\".\r\nМедията припомня, че през последните седмици голям брой граждани на Лесковац са получили повиквателни за участие във военни учения за срок от 15 дни, което е предизвикало недоволство, както и становището на Министерството на отбраната, че времето, в което отсъстват извиканите резервисти ще им бъде заплатено.", "date": "2017-06-05", "title": "\"Jugmedia\" (Сърбия): Глоба от 10 000 до 50 000 динара или три месеца затвор, ако се откажеш повиквателна за участие във военни учения"}
{"url": "http://www.focus-news.net/news/2017/06/05/2401643/stara-zagora-legenda-za-zmeya-ot-zmeyovo-specheli-uchenicheskiya-konkurs-za-kinostsenariy-na-zlatnata-lipa.html", "text": "Десетокласничката Нона Петкова от Езикова гимназия „Ромен Ролан“ спечели първото място в ученическия конкурс за сценарий за късометражен филм в рамките на организирания от Община Стара Загора Международен кинофестивал на европейското кино „Златната липа“, съобщиха от пресцентъра на Общината. В историята на Нона има фентъзи елементи, казва се „Змейова невеста“ и е свързана с легендата за змея от родното ѝ село Змейово край Стара Загора. Фабулата води група ученици на разходка край селото, когато част от тях пропадат в трудно забележима дупка, обитавана някога от змея. Пред очите им изникват холограмни картини от времената, когато всичко, за което разказват легендите, се оказва, че се е случило наистина…\r\nНора получи аплодисментите на препълнената с ученици от езиковата гимназия зала, както и на авторитетното жури, председателствано от режисьора Станимир Трифонов. Второ място беше присъдено на десетокласничката Богомила Китанова със заглавие „Никой“, а трето място спечели Петър Дойчев от 12-ти клас със сценарий, наречен „Yourself“.\r\nОбщо 16 сценария, писани от 22-ма автори се състезаваха в ученическия конкурс на „Златната липа“. „Бих казал, че всички, които написахте сценарии, сте победители, най-малко защото сте победили страховете си да седнете зад белия лист и да пишете“, посочи Николай Колев, драматург и сценарист на новия български филм „12 А“, с който тази година беше открито петото издание на феста. „Ще бъдем щастливи, ако не спрете до тук и продължите да се учите и да работите за това след време да станете добри сценаристи, защото един от проблемите на съвременното българско кино е именно драматургията“, посочи Людмила Дякова, главен редактор на списание „Кино“. Впечатлена съм, че толкова много на брой сценарии са написани за конкурса и вярвам, че „Златната липа“ успява да вдъхнови младите хора да обичат, търсят и създават стойностно кино“, добави кинорежисьорът и директор на фестивала Магдалена Ралчева. Тя покани тримата автори на отличени сценарии на церемонията по закриване на фестивала на 7 юни от 18.00 часа в залата на оперния театър, където ще им бъдат връчени наградите - за първо място плакет и 200 лв. от Община Стара Загора, а за второ и трето място грамоти от фестивала и съответно 150 и 100 лв. от Община Стара Загора.\r\nПредседателят на журито Станимир Трифонов не спести и критиките си към младите творци, като посочи, че нито един от представените текстове няма качествата на завършен сценарий. Личи, че повече сте гледали филми, отколкото сте чели, а четенето е много важно, посочи той. Уважавайте българския език и прецизирайте текстовете си. Предстои ви много работа и много труд, много гледане на кино и много четене, за да усвоите в детайли специфичния занаят на сценариста, допълни Николай Колев. Търсете историята, а не описанието, следвайте разказа и се старайте да сте кратки, посъветва ги той и ги насърчи да продължават да пишат. Ще се радваме, ако след време сред вас открием сценаристи, които да повдигнат нивото на българското кино, посочи Ирина Коцева, преподавател по сценаристика в НАТФИЗ.", "date": "2017-06-05", "title": "Стара Загора: Легенда за змея от Змейово спечели ученическия конкурс за киносценарий на „Златната липа“"}
{"url": "http://www.focus-news.net/news/2017/06/05/2401644/kyustendil-okolo-120-grama-kokain-sa-otkriti-u-27-godishen-mazh-i-v-doma-mu-v-grada.html", "text": "27-годишен мъж е задържан с голямо количество високорисково наркотично вещество. Това съобщиха от пресцентъра на МВР. Мъжът, управлявал лек автомобил “Ауди“, е спрян за проверка от пътни полицаи на ул. „Хаджи Димитър“ в Кюстендил. При направен тест с техническо средство било установено, че шофьорът се е качил зад волана след употреба на наркотични вещества. При обиск от него били иззети 10.75 грама кокаин. Последвало и претърсване в дома му, където криминалистите намерили електронна везна и още 119.81 грама кокаин. Видът на наркотичното вещество е установен с полеви наркотест. 27-годишният В. В. е задържан, той е известен на полицията и с други противозаконни деяния, свързани с наркотици. По случая е започнато досъдебно производство, работата продължава под прякото наблюдение на прокурор.", "date": "2017-06-05", "title": "Кюстендил: Около 120 грама кокаин са открити у 27-годишен мъж и в дома му в града"}
{"url": "http://www.focus-news.net/news/2017/06/05/2401630/deutsche-welle-koy-ne-e-dovolen-ot-chlenstvoto-na-cherna-gora-v-natoi.html", "text": "В понеделник Черна гора стана пълноправен член на Организацията на Северноатлантическия договор (НАТО). Много хора в страната и извън нея обаче са против тази стъпка, коментира Deutsche Welle в руската си редакция.\r\nЧерна гора на 5 юни официално стана 29-ти член на НАТО. Решението за влизане в Алианса, утвърдено от парламента на страната в края на април, бе прието трудно от депутатите: гласуването бе предшествано от продължителна политическа борба между поддръжници и противници на тази стъпка. На заключителното заседание присъстваха малко над половината от народните представители, в това време опозицията провеждаше протестна акция в сградата на парламента.Черна гора и НАТО\r\nРазделен е не само парламентът. По данни от социологически проучвания, сред жителите на страната противниците на влизането ѝ в НАТО  са дори малко-повече, отколкото поддръжниците. Въпреки това министър-председателят Душко Маркович обяви приемането за „историческо решение“. „НАТО, както и Европейският съюз, са гаранти на мира и стабилността, както и на основното икономическо и обществено процъфтяване“, заяви той в деня на гласуването.\r\nНа неотдавна среща на върха на Алианса в Брюксел, в която Черна гора за първи път взе участие с правата на страните-членки на НАТО, дори и това да не стана толкова официално, черногорският премиер се оказа в центъра на вниманието на медиите по съвсем друга причина.\r\nПо време на огледа на новата сграда на централата на Алианса президентът на Съединените американски щати Доналд Тръмп избута Душко Маркович настрана, за да заеме място на първия ред на събралите се за снимка политици. Видеозаписът на инцидента предизвика широк отзвук в социалните мрежи. Брюкселският епизод не остана незабелязан и в Москва. Председателят на комисията към Съвета на федерацията по информационна политика Алексей Пушков заяви, че Тръмп се прояви „не много елегантно“. „Но той така единствено ясно ѝ показа (на  Черна гора – б.р.) реалното място в Алианса“, добави Пушков.Реакцията на Москва на влизането на Черна гора в НАТО\r\nДругите руски политици също не скриват недоволството си от това, че Черна гора – традиционен съюзник на Сърбия и Руската федерация – открито застана на страната на САЩ и техните партньори.\r\nСтъпката е още по-значителна, тъй като през 1999 г. Алиансът извърши масирани бомбардировки в разпадналата се Югославия, в която тогава влизаха Сърбия и Черна гора. След обявяването на независимост през 2006 г. обаче страната-джудже с население от 625 хил. души пое курс към влизане в западния отбранителен съюз, а през 2014 г. се присъедини към санкциите на ЕС срещу Кремъл.\r\nНа този фон отношенията между Москва и Подгорица сериозно се влошиха. В края на април руското Министерство на външните работи прехвърли на депутатите от черногорския парламент, гласували за присъединяването на държавата към НАТО, отговорността за последиците от „реализацията на плановете на външните сили, стремящи се да задълбочат съществуващите в Европа и на Балканите разделителни линии, да забият клин в основаните на дълбоки исторически традиции приятелски отношения на черногорците със сърбите и руснаците“.Черна гора не е приоритет за Москва?\r\nОт Кремъл обаче не бяха готови да отделят значителни ресурси за това да изведат Черна гора от зоната на влияние на САЩ, смята заместник главният редактор на интернет изданието на Център „Карнеги“ Москва – Максим Саморуков.\r\n„Черна гора е разположена далеч от руските граници, поради което това, дали тя ще влезе в Алианса или не, по никакъв начин няма да повлияе на ситуацията в Русия в областта на сигурността“, заяви Саморуков. Черна гора разполага с неголяма армия с численост около две хиляди души. Стратегическо значение за Русия може да представляват вратите на тази страна, разположени на крайбрежието на Адриатическо море. Въпреки това към дадения момент приоритет за Москва представляват съседните региони – Централна Азия, Крим и Кавказ, смята той.Държавен преврат по поръчка на Кремъл?\r\nВластите на Черна гора обаче не са напълно уверени, че от Кремъл са безразлични към съдбата на страната. През есента на 2016 г. прокуратурата в Подгорица обяви, че е предотвратила опит за държавен преврат и покушение срещу тогавашния премиер Мило Джуканович. По данни от правоохранителните органи, в групата от заговорници, освен сръбски националисти, са били и двама агенти на руското разузнаване. От Москва официално отрекоха каквото и да било участие в организирането на пуча.\r\nМаксим Саморуков смята, че за толкова сериозен заговор Подгорица е реагирала на инцидента прекалено спокойно. Властите на Черна гора не започнаха да затварят граници и не засилиха контрола по отношение на руски граждани, които, както и преди, могат да бъдат в страната без виза. Освен това заговорниците са действали много непрофесионално, затова  е „трудно да бъде предположено, че Русия е взела сериозно участие в организацията на преврата“.Черна гора премина точка, след която връщане няма\r\nСлед влизането в НАТО Черна гора ще може по-ефективно да се противопоставя на външен натиск, предполага ръководителят на Черногорския център за наблюдение и изследвания Златко Вуйович. По неговите думи, Сърбия дълго време е опитвала да оказва влияние на политиката на съседните страни чрез политически партии, медии и неправителствени организации.\r\nСлед като Черна гора стана пълноправен член на НАТО, „влиянието на Сърбия рязко ще се понижи и ще продължи да намалява“ предполага Вуйович. По неговото мнение, ще намалее и влиянието на Русия – включително и защото членовете на Алианса си обменят разузнавателни данни.\r\nВъпреки факта, че половината от гражданите са против влизане на страната в НАТО, отбелязва Вуйович, „Черна гора премина Рубикон (река, известна в историята предимно с израза \"alea iacta est\" - букв. \"зарът е хвърлен\", което значи да вземеш решение от което няма връщане назад) и определи с кого ще бъде – Изток или Запада“.\r\n„Може да се каже, че тя авансово бе пусната по пътя към западния отбранителен съюз. За ръст на прозападните настроения в страната трябва още много време“, обобщава експертът.Цветан Петров", "date": "2017-06-05", "title": "Deutsche Welle: Кой (не) е доволен от членството на Черна гора в НАТО?"}
{"url": "http://www.focus-news.net/news/2017/06/05/2401624/afp-iran-prizova-za-dialog-mezhdu-katar-i-darzhavite-ot-persiyskiya-zaliv.html", "text": "В понеделник Иран призова Катар и съседните държави от Персийския залив да се ангажират с диалог за разрешаване на внезапната дипломатическа криза в региона, предава AFP.\r\n„Преодоляването на различията между държавите в региона, включително на сегашния проблем между Катар и съседите му, е възможно само чрез политически и мирни методи, и диалог между страните \", заяви говорителят на външното министерство Бахрам Гасеми в изявление, публикувано на интернет страницата на ведомството в Техеран.Тереза Герова", "date": "2017-06-05", "title": "AFP: Иран призова за диалог между Катар и държавите от Персийския залив"}
{"url": "http://www.focus-news.net/news/2017/06/05/2401647/veliko-tarnovo-rabotna-sreshta-vav-vrazka-s-nachaloto-na-letniya-sezon-provedoha-kmetovete-na-naselenite-mesta-v-obshtinata.html", "text": "Работна среща във връзка с началото на летния сезон проведоха кметовете и кметските наместници на населените места в община Велико Търново, предаде репортер на Радио „Фокус“ – Велико Търново. На срещата присъстваха представители на Регионалната дирекция „Пожарна безопасност и защита на населението“, на Областната дирекция на МВР и на Горското стопанство. Община Велико Търново бе представлявана от заместник-кмета проф. Георги Камарашев. На кметовете и кметските наместници бяха припомнени мерките за предотвратяване на пожари по време на жътвената кампания. От своя страна те се оплакаха от разрушената инфраструктура на третокласната пътна мрежа вследствие на преминаването на камионите, натоварени с дървесина и селскостопанска продукция. На срещата не присъстваха представители на дърводобивния бизнес, както и земеделски производители, което повдигна вълна от недоволство. Кметовете се оплакаха, че от преминаването на натоварените с дърва и зърно камиони, освен че се разцепва самият асфалт, се напукват и къщите на жителите по селата. Те отбелязаха, че камионите със зърно тежат около 50-60 тона. Претоварените превозни средства, които доста често са и износени, при изкачване на наклонен път, прегряват и могат да се самозапалят.  \r\nКметовете и кметските наместници се обединиха около предложения за промени в Закона за горите и в предложения в Закон за опазване на селскостопанското имущество. Главен инспектор инж. Николай Александров, началник на сектор „Превантивна и контролна дейност“ при Регионална дирекция „Пожарна безопасност и защита на населението“, съобщи, че регионалните структури на Пожарната и Полицията имат правомощия да предлагат за обсъждане промени в нормативните актове. „Ние пишем мотиви, които след това изпращаме до министерството. Благодарение на информацията, която вие ни предоставяте, имаме възможност да направим пълни и обосновани предложения за законодателни промени“, допълни инж. Александров.\r\nНадежда КРЪСТЕВА", "date": "2017-06-05", "title": "Велико Търново: Работна среща във връзка с началото на летния сезон проведоха кметовете на населените места в общината"}
{"url": "http://www.focus-news.net/news/2017/06/05/2401639/bild-germanskite-voynitsi-napuskat-indzhirlik.html", "text": "„Германските войници ще трябва да напуснат „Инджирлик“. С това кратко изречение, публикувано в социалната мрежа „Туитър“ от журналист на вестник Bild в турската столица, стана ясно, че преговорите между Берлин и Анкара са претърпели пълен неуспех. \r\nВ понеделник министърът на външните работи на ФРГ Зигмар Габриел предприе последен опит за постигане на компромис в спора за достъп на германска парламентарна делегация до натовската база „Инджирлик“, където са дислоцирани около 260 военнослужещи от Бундесвера, участващи в международната мисия срещу близкоизточната радикална групировка „Ислямска държава“. Инициативата му обаче не бе увенчана с успех, след като турският му колега Мевлют Чавушоглу подчерта, че Анкара не е променила решението си. \r\nСега федералното правителство в Берлин няма друг избор, освен да изтегли германските военнослужещи. Те ще продължат участието си в мисията срещу джихадистите, но това вероятно ще става от база в Йордания. .Тереза Герова", "date": "2017-06-05", "title": "Bild: Германските войници напускат „Инджирлик“"}
{"url": "http://www.focus-news.net/news/2017/06/05/2401642/sarbiya-srabskoto-mvr-zakupi-parvite-bronirani-mashini-milosh.html", "text": "Сръбското МВР е закупило първите бронирани машини \"Милош\", предава електронното издание \"Правда\". Бронетранспортьорите са произведени във фабриката във Велика Плана, Централна Сърбия и за първи път ще бъдат демонстрирани днес в Ниш на празника на служителите от МВР.", "date": "2017-06-05", "title": "Сърбия: Сръбското МВР закупи първите бронирани машини \"Милош\""}
{"url": "http://www.focus-news.net/news/2017/06/05/2401645/natsionalniyat-savet-za-tristranno-satrudnichestvo-shte-provede-zasedanie-na-6-yuni.html", "text": "На 6 юни, вторник, от 14.00 часа в Гранитна зала на Министерския съвет ще се проведе заседание на Националния съвет за тристранно сътрудничество, съобщиха от правителствената информационна служба. Социалните партньори ще разгледат проект на Постановление на МС за приемане на Наредба за медицинската експертиза, както и проект на Закон за изменение на Закона за бюджета на ДОО за 2017 г. В дневния ред на заседанието са включени още проект на Постановление на МС за определяне на нов размер на социалната пенсия за старост и проект на ЗИД на Кодекса на труда.", "date": "2017-06-05", "title": "Националният съвет за тристранно сътрудничество ще проведе заседание на 6 юни"}
{"url": "http://www.focus-news.net/news/2017/06/05/2401650/kyustendil-vsichki-vtorostepenni-razporediteli-kam-obshtina-dupnitsa-shte-preminat-na-alternativno-elektrozahranvane.html", "text": "Всички второстепенни разпоредители към Община Дупница ще преминат на алтернативно електрозахранване. Това съобщиха от пресцентъра на Община Дупница. В тази посока вече се работи и до дни се очаква конкретна оферта за преференциални цени, заяви заместник-кметът по икономическите дейности Олга Китанова. „Детските градини, театърът, музеят, социалният патронаж, Общински пазари и всичко, което е под шапката на Общината, ще ползва по-ниски цени, с което очакваме драстично намаляване на разходите им. Община Дупница вече ползва алтернативно снабдяване с електроенергия и икономиите са драстични. Например, за месец февруари 2016 година сме платили 100 401 лева, а за същият период на тази година сме платили 72 590 лева, т.е. почти 28 000 лева икономия. За месец март икономията е 22 230 лева в сравнение с 2016 година“, коментира Китанова.", "date": "2017-06-05", "title": "Кюстендил: Всички второстепенни разпоредители към Община Дупница ще преминат на алтернативно електрозахранване"}
{"url": "http://www.focus-news.net/news/2017/06/05/2401652/makedonskite-medii-vazmuteni-ot-izyavlenieto-na-albanskiya-premier-edi-rama-che-makedontsite-v-albaniya-bili-edno-malko-semeystvo-obzor.html", "text": "Македонските медии се възмутиха от изявлението на албанския премиер Еди Рама, че \"македонците в Албания били едно малко семейство\".\r\nСпоред \"Телеграф\" смята, че т. нар. македонци в Албания са \"над 120 000 души, а не малобройно семейство\". Изданието твърди, че въпреки опитите на официална Тирана да пренебрегне съществуването на македонското малцинство, то населява не само районите на Голо бърдо, Гора, Мала Преспа и Връбник, а македонци могат да бъдат срещнати навсякъде из Албания.\r\nТелевизия \"Сител\" извежда в заглавие на репортажа си констатацията: Македонците в Албания се разгневиха на изявленията на Еди Рама и смятат, че политиката няма да намали числеността им\".\r\nЕлектронното издание \"МКД\" пише, че \"Еди Рама забравя колко македонци живеят в Албания.\"\r\nВестник \"Вест\" предупреждава: \"Рама, престани да ни обиждаш!\"\r\nДържавната агенция \"Макфакс\" смята, че \"македонците в Албания са сърдити на премиера Еди Рама за преценката на тяхната численост.\"\r\nТемата с т.нар. македонско малцинство в Албания присъства и в изданията \"Локално\", \"Либертас\", \"А1 ОN\", вестник \"Нова Македония\", \"Репортер\", \"Република\", \"Курир\", \"Фактор\", \"Телевизия Нова\" и др.\r\nЕлектронното издание \"Плюс Инфо\" цитира дословно думите на албанския премиер, който заявява:\" Ние отчитаме факта, че македонците между нас са едно малко семейство и като даваме пример затова, как ги уважаваме и им даваме право да имат своя община, питаме нашите съседи какво правят за толкова много наши хора, които живеят в Македония? Защото албанците в Македония не са малцинство, а държавотворен народ.\"", "date": "2017-06-05", "title": "Македонските медии - възмутени от изявлението на албанския премиер Еди Рама, че \"македонците в Албания били едно малко семейство\" (ОБЗОР)"}
{"url": "http://www.focus-news.net/news/2017/06/05/2401651/plovdiv-narodniyat-predstavitel-ot-gerb-general-konstantin-popov-provede-otkrita-priemna-za-grazhdani.html", "text": "Генерал Константин Попов се срещна с жители на Пловдив и областта по време на открита приемна в офиса на ГЕРБ-Пловдив област, съобщиха от пресцентъра на ПП ГЕРБ. На срещите присъстваха и областният координатор на ГЕРБ – Пловдив област Розалин Петков и областният ръководител на ЖГЕРБ Евелина Апостолова. След приемната тримата обсъдиха поставените проблеми, както и възможностите за тяхното решаване. Да се срещне с народния представител на приемната дойде и кметът на Кричим Атанас Калчев. Той запозна генерал Попов с проектозаповед на Регионалната дирекция по горите, за която търси съдействие. „Продължавам да се срещам с хората от Пловдив и областта, за да изслушам проблемите им и да потърся съдействие за тяхното разрешаване“, каза след приемната  генерал Попов. \r\nВ Пловдив генерал Константин Попов проведе и срещи с областния управител Здравко Димитров и кмета на Пловдив Иван Тотев. Той поговори с тях за конкретно поставени от гражданите въпроси, които изискват тяхната намеса.", "date": "2017-06-05", "title": "Пловдив: Народният представител от ГЕРБ генерал Константин Попов проведе открита приемна за граждани"}
{"url": "http://www.focus-news.net/news/2017/06/05/2401640/pazardzhik-nyama-veroyatnost-da-ima-izbyagali-migranti-pri-tezhkata-katastrofa-na-avtomagistrala-trakiya.html", "text": "Няма вероятност да има избягали мигранти при тежката катастрофа на автомагистрала „Тракия“. Това съобщиха за Радио „Фокус“ – Пазарджик от ОД МВР - Пазарджик във връзка с вчерашния пътен инцидент в района на 98 км на автомагистрала „Тракия”, в посока София, при който загинаха 10 души. Непосредствено след катастрофата са извършени издирвателни мероприятия в периметъра на инцидента за евентуално избягали нелегални мигранти. В хода на огледа на местопроизшествието е установено, че такава вероятност не съществува, имайки предвид сериозните деформации на катастрофиралия микробус и това, че се е наложило отзовалите се пожарникари да режат автомобила и да вадят хора от превозното средство.\r\nАлбена ЖИЛЕКОВА", "date": "2017-06-05", "title": "Пазарджик: Няма вероятност да има избягали мигранти при тежката катастрофа на автомагистрала „Тракия“"}
{"url": "http://www.focus-news.net/news/2017/06/05/2401653/afp-obvineniyat-za-koruptsiya-kmet-na-zagreb-be-preizbran-za-shesti-mandat.html", "text": "Милан Бандич, популисткия кмет на хърватската столица, изправен пред обвинения в корупция, бе преизбран за шести мандат. Това показаха официалните резултатите от вота, публикувани в понеделник, предава AFP.\r\nБандич се кандидатира за поста кмет на Загреб от 2000 г. насам и се превърна в един от най-влиятелните политици в страната, която е член на Европейския съюз. Той бе принуден да подаде оставка през 2002 г, след скандал за шофиране в нетрезво състояние и бягство от органите на реда. През 2005 г. обаче той бе преизбран отново на поста. \r\nБандич, 61-годишен, е изправен пред обвинения в корупция по два случая.Тереза Герова", "date": "2017-06-05", "title": "AFP: Обвиненият за корупция кмет на Загреб бе преизбран за шести мандат"}
{"url": "http://www.focus-news.net/news/2017/06/05/2401655/tets-maritsa-iztok-2-ead-otnovo-sabira-lyubiteli-na-ribolova-kray-vodite-na-yazovir-ovcharitsa.html", "text": "„ТЕЦ Марица изток 2” ЕАД отново събира рибари от цялата страна за традиционното състезание по риболов край водите на язовир Овчарица, съобщиха от пресцентъра на компанията. Тази година то ще се проведе на 1 юли (събота) от 09:00 часа и ще бъде с продължителност 4 часа. Всички, които желаят да заявят своето участие, могат да го направят на тел.: 042/ 66 29 19. Записването започва в 7:30 часа на 12 юни (понеделник) и ще продължи до 16 юни (петък) или до изчерпване на наличните места. Записването на всеки от участниците става индивидуално. \r\nОграничения във възрастта на участниците няма.\r\nРегламентът за участие включва използването на единична рибарска пръчка с най-много 4 броя куки. \r\nВ 07:30 часа в деня на състезанието ще бъде теглен жребий за определяне мястото на всеки от участниците край водите на язовир Овчарица. След края на надпреварата ще бъдат избрани и победителите, за които са предвидени много награди.", "date": "2017-06-05", "title": "„ТЕЦ Марица изток 2“ ЕАД отново събира любители на риболова край водите на язовир Овчарица"}
{"url": "http://www.focus-news.net/news/2017/06/05/2401654/dots-d-r-zheko-kyosev-sotsiolog-evropa-tryabva-da-se-pouchi-ot-deystviyata-na-sasht-i-ot-tehnite-merki-za-sigurnost.html", "text": "Европа трябва да се поучи от действията на САЩ и от техните мерки за сигурност. Това каза за Радио „Фокус“ - Пирин доц. д-р Жеко Кьосев, социолог и преподавател в Югозападен университет „Неофит Рилски“ по повод последните терористични нападения в Европа, при които загинаха и бяха ранени десетки невинни хора. „Защо постфактум ни казват, че атентаторът от Манчестър преди 4 дни е летял до Германия и се е върнал? Трябвало е да направят усилия да го арестуват и нещата щяха да са съвсем различни“, коментира той. Доц. Кьосев е категоричен противник на тезата, че светът е изправен пред Трета световна война, тъй като той няма как да бъде изправен. Великобритания, Русия и САЩ са огромни, мощни държави, с много модерно оръжие. Затова няма как да се започне война, „защото как „Ислямска държава“ ще започне Третата световна война, а от друга страна дори и Русия и САЩ е изключено да тръгнат да търсят нов общ световен конфликт. Тук проблемът е арабският свят и то не целият арабски свят. Това е основният проблем, но това категорично няма да доведе до Трета световна война. Дали тази черна и наистина ужасяваща хроника ще спре, чисто в човешки план бих казал „да“. Като анализатор обаче ми е много трудно да повярвам, че тя ще спре, ако правителствата не положат огромни усилия за това“, каза още социологът.\r\nНатали СТЕФАНОВА", "date": "2017-06-05", "title": "Доц. д-р Жеко Кьосев, социолог: Европа трябва да се поучи от действията на САЩ и от техните мерки за сигурност"}
{"url": "http://www.focus-news.net/news/2017/06/05/2401657/sport-elina-svitolina-pobedi-petra-matrich-v-chetvartiya-krag-na-rolan-garos.html", "text": "Украинската тенисистка Елина Свитолина победи хърватската квалификантка Петра Мартич в мач от четвъртия кръг на „Ролан Гарос“.\r\nСрещата между двете, която продължи малко над два часа, завърши с резултат 4:6, 6:2, 7:5.\r\nВ друг мач от кръга румънката Симона Халеп се класира за четвърфиналите на турнира в Париж, след като се наложи с категоричните 6:1, 6:1 над Карла Суарес Наваро от Испания.", "date": "2017-06-05", "title": "Спорт: Елина Свитолина победи Петра Матрич в четвъртия кръг на „Ролан Гарос“"}
{"url": "http://www.focus-news.net/news/2017/06/05/2401648/ministerstvo-na-vanshnite-raboti-balgarski-grazhdanin-e-postradal-pri-napadeniyata-v-london-v-stabilno-sastoyanie-e.html", "text": "Български гражданин е пострадал при нападенията в Лондон на 3 срещу 4 юни т. г. Това съобщиха от пресцентъра на Министерството на външните работи. Информация е получена в българското посолство в Обединеното кралство от Форин офис. \r\nВ момента пострадалият мъж се лекува в болница и е в стабилно състояние. Посланикът ни Константин Димитров е направил постъпки да го посети. \r\nБългарското посолство е подало до полицията данните на друга наша сънародничка по сигнал на нейни роднини, за която има съмнения, че е пострадала.", "date": "2017-06-05", "title": "Министерство на външните работи: Български гражданин е пострадал при нападенията в Лондон, в стабилно състояние е"}
{"url": "http://www.focus-news.net/news/2017/06/05/2401659/yambol-gradat-otbelyazva-svoya-praznik.html", "text": "С празнична Света литургия за здраве и благоденствие започна празникът на Ямбол - Св. Дух в най-старата ямболска църква „Света Троица”. Празникът продължи пред сградата на Общината с тържествен ритуал по издигане на националния трибагреник, знамето на Ямбол и флага на Европейския съюз. Това съобщиха от пресцентъра на Община Ямбол. \r\n„Ямбол не е само градът, в който живеем и работим, градът  в който израстват децата ни. Ямбол е преди всичко духът на хората в него- винаги буден, търсещ, изискващ- духът, който ни кара да вървим напред и да доказваме на себе си и на света, че всяка цел е постижима, че всяко усилие си струва. Това е духът, който прави Ямбол град с перспектива. И това е резултат от усилията на всички ни- на местната власт, на Общинския съвет, на бизнеса  и на всички активни граждани, които са съпричастни със случващото се в града”- подчерта в празничното си слово кметът на Ямбол Георги Славов. \r\nПо време на тържествената сесия на Общински съвет -Ямбол бе връчена Наградата на Ямбол за 2017 година за значителен принос в развитието на града. С престижното отличие бе удостоен Куклен театър „Георги Митев“ Ямбол, който тази година отбеляза своя 60-годишен юбилей.\r\nПрограмата за празника продължава тази вечер в 20.30 часа в градския парк с кулминацията на проявите, посветени на Деня на Ямбол- мегаконцертът „Гласовете на Рейнбоу“. Хитовете на култовата група „Rainbow“ - любима на поколения меломани  ще представят двама нейни знакови вокалисти - Греъм Бонит и Дуги Уайт.", "date": "2017-06-05", "title": "Ямбол: Градът отбелязва своя празник"}
{"url": "http://www.focus-news.net/news/2017/06/05/2401649/slavcho-velkov-ekspert-po-sigurnostta-sluchai-kato-tozi-v-torino-pokazvat-che-horata-ne-sa-podgotveni-kak-da-reagirat-pri-sluchai-na-masova-panika.html", "text": "Случаи като този в Торино, при който в резултат на паника са ранени стотици хора, не е първият, каза за Радио „Фокус” – Пазарджик Славчо Велков, експерт по сигурността и противодействие на тероризма и народен представител от Пазарджишки регион във връзка с паниката, настъпила вследствие на фалшива информация за експлозии, на площад „Сан Карло” в Торино, при която пострадаха стотици, събрали се, за да гледат финала на шампионска лига. Той обясни, че вече е имало подобен случай на Площада на републиката в Париж, когато се обяви движение „Нас не ни е страх”. „Тогава, когато се полагаха венци, горяха хиляди свещи, някой взриви пиратка. Тогава всички, които заявяваха, че не ги е страх, изпаднаха в паника, имаше ранени, едно момиче беше с обгорен гръб. Това, което се случи в Торино, показва, че едно е заявяваното становище за психологическа устойчивост, а съвсем друго е реалността”, коментира Велков. Той допълни, че по отношение на случилото се в Торино не бива да пренебрегваме факта, че това може да е и провокация, но може и да е съвсем обикновен инцидент. „Това показва, че обикновените хора нямат подготовка как да реагират при подобни ситуации. Не бива да се притесняваме да говорим често за тероризма, тъй като това е съпътстващо живота ни явление, но не трябва да се прекалява, разбира се, и да се всява паника. Хората трябва да се научат как да действат при подобни ситуации, да запазят самообладание, трябва да знаят как да помогнат на себе си и на хората около тях”, допълни Велков.\r\nВаня НИКОЛОВА", "date": "2017-06-05", "title": "Славчо Велков, експерт по сигурността: Случаи като този в Торино показват, че хората не са подготвени как да реагират при случаи на масова паника"}
{"url": "http://www.focus-news.net/news/2017/06/05/2401646/itv-news-dzheremi-korbin-prizova-tereza-mey-da-podade-ostavka-zaradi-sakrashtavaneto-na-politseyskite-sili.html", "text": "Лидерът на опозиционната Лейбъристка партия Джереми Корбин призова Тереза Мей да подаде оставка заради подкрепата, която е изразила за решението за намаляване на броя на полицейските служители, докато е заемала поста на министър на вътрешните работи, предава британският телевизионен канал ITV News.\r\nСлед последното терористично нападение в централната част на Лондон Мей попадна под засилена критика. В периода, в който тя заемаше поста вътрешен министър, бяха предприети съкращения на 20 хил. полицейски служители – мярка, която според мнозина е оказала пагубно влияние върху британската сигурност.\r\nПопитан дали подкрепя призивите за оставката на Мей,  Корбин заяви пред медията: \"Всъщност бих искал… Да, ние имаме проблем, ние не трябваше да съкращаваме броя на полицейските служители“.Тереза Герова", "date": "2017-06-05", "title": "ITV News: Джереми Корбин призова Тереза Мей да подаде оставка заради съкращаването на полицейските сили"}
{"url": "http://www.focus-news.net/news/2017/06/05/2401661/deputati-ot-pg-na-bsp-za-balgariya-vnasyat-v-ks-tekstove-ot-zakona-za-preduchilishtnoto-i-uchilishtnoto-obrazovanie.html", "text": "Утре, 6 юни, от 11.00 часа зам.- председателят на Комисията по образованието и науката Анелия Клисарова и депутатите Стоян Мирчев, Ирена Анастасова, Николай Цонков, Веска Ненчева, Донка Симеонова ще внесат в Конституционния съд искане от 71 депутати и мотиви за обявяване на противоконституционни на текстове от Закона за предучилищното и училищното образование. Това съобщиха от пресцентъра на БСП.", "date": "2017-06-05", "title": "Депутати от ПГ на \"БСП за България\" внасят в КС текстове от Закона за предучилищното и училищното образование"}
{"url": "http://www.focus-news.net/news/2017/06/05/2401663/haskovo-narodniyat-sabor-kray-manastir-sveta-troitsa-sabra-rekorden-broy-narodni-talanti-sportisti-i-gosti.html", "text": "Тазгодишният народен събор край манастир \"Света Троица\" ще се запомни с многото посетители, със стотиците народни таланти, спортни деятели и  борци, участници в Третия международен турнир по борба и в двудневния фолклорен празник. \r\nВъпреки дъжда, който се изля, той премина при добра организация и прекрасно настроение. Това съобщиха от пресцентъра на Община Тополовград.\r\nСпортното събитие, което откри кметът на община Тополовград Божин Божинов, уважиха: олимпийски медалисти, световни и европейски шампиони - бившият шеф на ФИБА Рафаел Мартинети и брат му Джани, националният селекционер и световен шампион Армен Назарян, треньорката на жените и петкратен шампион на Планетата Станка Златева, техническият секретар на Българската федерация по борба Тодор Тодоров, местните популярни имена в сферата на борбата - Димо Костов, Карю Карев, Димитър Адамов. Турнира наблюдаваха главният организатор Росен Бонев и синът на ДимитърЧифудов – Биньо, Янис Барбас от Световния съюз на борбата, спонсори. Край тепиха и на него бяха повече от 150 борци и гости от Гърция. \r\nВ свободния стил на зелената поляна мериха сили борци Гълъбово, Раднево, Сливен, Ямбол, Шкорпиловци, Симеоновград, Локомотив (Пд), Грудово, Свиленград, Кърджали, Бургас, Любимец, Хасково, Велико Търново, Стара Загора и Елхово и др. \r\nОрганизаторите осигуриха награден фонд от 10 000 лева, златни пояси и медали, специално изработени в Америка от внука на Димитър Чифутов. Голямата награда на третото издание на международния турнир по борба в Тополовград взе Димитър Кумчев, участник на Олимпийските игри в Рио де Жанейро. Негови подгласници станаха Николай Върбанов от Елхово и Николай Куртев от Руен. При жените, наградата получи бившата националка по самбо и джудо Мария Учкова от Тополовград.\r\nСтотици народни таланти от различни краища на страната се изявиха в двудневния фолклорен празник. Заели места под специално подготвените шатри много зрители, дойдоха да послушат, да погледат, да се хванат на хората пред естрадата. Жури с председател проф. Николай Ников отличи най-добрите в отделните категории с грамоти и парични награда. Наградата на кмета на общината е отредена за самодейците от читалище “Васил Левски” село Радовец, за автентично представяне на местния фолклор от женска певческа група, коледарски състав и квартет.\r\nСтотиците гости на събора се порадваха на хубавата природа, докоснаха се до историческото минало в този край, повеселиха се, видяха се с близки и познати, усетиха магията на общуването.", "date": "2017-06-05", "title": "Хасково: Народният събор край манастир \"Света Троица\" събра рекорден брой народни таланти, спортисти и гости"}
{"url": "http://www.focus-news.net/news/2017/06/05/2401641/varna-nad-300-detsa-do-13-mesechna-vazrast-veche-sa-obhvanati-s-vaksina-sreshtu-morbili.html", "text": "Над 300 деца до 13-месечна възраст вече са обхванати с ваксина срещу морбили. Това каза за Радио „Фокус“ – Варна д-р Анка Баева, началник отдел „Противоепидемичен контрол“ към Регионалната здравна инспекция във Варна. След писмо от Министерството на здравеопазването от месец март е направен списък с всички неимунизирани деца до 13-месечна възраст и тези до 18-годишна възраст без реимунизация. 902 деца до 13-месечна възраст в региона са били неимунизирани, а по-големите без реимунизация са били 588. Д-р Анка Баева отбеляза, че към 5 юни с имунизация вече са обхванати 349 деца до 13-месечна възраст, като остава да бъдат обхванати още 553 деца. Направени са 207 реимунизации на по-големите деца, като предстои да бъдат обхванати още 381.\r\nМарияна ВАЛЕНТИНОВА", "date": "2017-06-05", "title": "Варна: Над 300 деца до 13-месечна възраст вече са обхванати с ваксина срещу морбили"}
{"url": "http://www.focus-news.net/news/2017/06/05/2401664/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването „Садово в сърцето на Тракия“ на Радио „Фокус“ - Пловдив ще разберем как общината е организирала летния отдих на учениците. По темата ще разговаряме с главен експерт по образование и култура към Община Садово Николина Йорданова. Ще се пренесем и в село Кочево, за да разберем повече за живота на жителите там. Какви са основните дейности, които се извършват от кметството, как се поддържа инфраструктурата, какво престои, има ли млади хора в селото, как е уреден транспортът, има ли проблеми и кои са те - за всичко това ще ни информира кметът на село Кочево Павел Павлов.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017-06-05", "title": "Акценти в предаването „Садово в сърцето на Тракия” на Радио „Фокус” – Пловдив"}
{"url": "http://www.focus-news.net/news/2017/06/05/2401665/parvite-mezhdunarodni-poseshteniya-na-ministar-predsedatelya-boyko-borisov-sa-vav-frantsiya-i-germaniya.html", "text": "Първите международни посещения на министър-председателя Бойко Борисов след встъпването му в длъжност са във Франция и Германия, съобщиха от правителствената информационна служба.\r\nНа 6 юни премиерът Борисов ще разговаря в Елисейския дворец с новоизбрания президент на Френската република Еманюел Макрон.\r\nОфициалното посещение на министър-председателя Борисов в Берлин ще започне по-късно същия ден, когато е планирана срещата му с президента на Федерална република Германия Франк-Валтер Щайнмайер. На 7 юни, сряда, премиерът Борисов ще разговаря с федералния канцлер Ангела Меркел.\r\nАкценти в официалните разговори са развитието на двустранните отношения и сътрудничеството в рамките на Европейския съюз.\r\nПри посещенията си в Германия и Франция министър-председателят ще бъде придружаван от вицепремиера Томислав Дончев и министъра на финансите Владислав Горанов.", "date": "2017-06-05", "title": "Първите международни посещения на министър-председателя Бойко Борисов са във Франция и Германия"}
{"url": "http://www.focus-news.net/news/2017/06/05/2401666/yambol-67-000-kasa-kontrabandni-tsigari-otkriha-v-taynik-na-leka-kola-na-gkpp-lesovo.html", "text": "3350 кутии контрабандни цигари откриха граничните полицаи и митническите служители на ГКПП \"Лесово\" при проверка на лек автомобил с турска регистрация, който се опитал да избегне щателна проверка, съобщиха от пресцентъра на МВР. Автомобилът, марка „Мерцедес“, пристигнал на граничния пункт на 3 юни, около 23.30 часа, в посока от Турция за България. Шофьорът на колата и неговият спътник - турски граждани, обявили пред българските митнически служители, че не внасят нищо за деклариране. По искане на Гранична полиция превозното средство било селектирано за щателна проверка и насочено към  митническо хале. За да я избегне, шофьорът на колата рязко сменил посоката на движение, напуснал зоната на граничния пункт и навлязъл на територията на България. Колата-беглец била задържана от органите на МВР и върната с полицейски ескорт на пункта за митническа проверка, извършена съвместно със служителите на \"Гранична полиция\". В хода на инспекцията те открили специално изграден тайник в пода на автомобила, в който били скрити 67 000 къса (3350 кутии) цигари, без акцизен бандерол. Контрабандата стока е иззети. Турските граждани са задържани в ГПУ-Елхово, по случая е образувано досъдебно производство. Срещу шофьора – М.А., турски гражданин, са съставени три акта по Закона за митниците за контрабандните цигари, използването на автомобил с тайник и противопоставяне на митническите органи при изпълнение на служебните им задължения. \r\nРаботата по случая продължава.", "date": "2017-06-05", "title": "Ямбол: 67 000 къса контрабандни цигари откриха в тайник на лека кола на ГКПП \"Лесово\""}
{"url": "http://www.focus-news.net/news/2017/06/05/2401662/d-r-irina-mlazeva-rzi-veliko-tarnovo-marsilska-treska-i-ku-treskata-sa-edni-ot-nay-chesto-sreshtanite-zabolyavaniya-u-nas-prichineni-ot-zarazeni-karlezhi.html", "text": "Марсилска треска и ку-треската са едни от най-често срещаните заболявания у нас, причинени от заразени кърлежи. И двете протичат като остри инфекции, обясни за Радио „Фокус“ – Велико Търново д-р Ирина Млъзева, директор Дирекция „Надзор на заразните болести“ в Регионалната здравна инспекция във Велико Търново. Предаването на марсилска треска става чрез т.нар. кучешки кърлежи. Като първи симптом на мястото на ухапването от кърлежа се появява тъмно петно, което има в средата специфична черна коричка. „Заболяването започва с висока температура (около 40 градуса), втрисане и мускулни болки. На по-късен етап около третия - четвъртия ден от ухапването се получава и специфичен едро петнист обрив, за който е много характерно, че засяга и дланите, и ходилата. Адекватното и навременното лечение води до пълно оздравяване и възстановяване на болните“, допълни д-р Млъзева. \r\nПри ку-треската резервоар на инфекцията са селскостопанските животни. Начините за заразяване са три: чрез ухапване от кърлеж, чрез вдишване на инфектиран въздух или чрез консумация на заразени продукти. „Като всяко инфекциозно заболяване и това започва остро, с втрисане и температура. Много често има и дихателни усложнения и проблеми. Възможно е да се появи суха непродуктивна кашлица, с кървави жилки. При това заболяване като един вид препоръка – бременни жени и хора със сърдечно-съдови заболявания не би следвало да се занимават с дейности, свързани със селскостопанска работа. Вероятността при тях заболяването да протече с тежка клинична картина е много голяма“, обобщи още експертът. \r\nНавременното лечение и при двете трески води до пълно оздравяване. За да се предпазим от ухапване на кърлежи, според експертите, трябва да избягваме много затревени местности и да се обличаме със светли, леки дрехи, но с дълги ръкави и крачоли. Освен това е препоръчително и използването на репеленти, които отблъскват кърлежите.\r\nЛуиза ТРАНЧЕВА", "date": "2017-06-05", "title": "Д-р Ирина Млъзева, РЗИ – Велико Търново: Марсилска треска и ку-треската са едни от най-често срещаните заболявания у нас, причинени от заразени кърлежи"}
{"url": "http://www.focus-news.net/news/2017/06/05/2401656/ministar-lilyana-pavlova-evropa-shte-ya-ima-vazhno-e-v-kakav-format.html", "text": "Европа ще я има, важно е в какъв формат. Това каза министърът за Българското председателство на Съвета на ЕС 2018 г. Лиляна Павлова по време дискусията „Европа отново на път“, предаде репортер на Агенция „Фокус“. „Днешният форум е една изключително добра платформа, чрез която ние от тук нататък сме длъжни да намерим най-добрия подход и консенсус заедно да обсъждаме темите, които стоят пред нас – за европейския дневен ред, пречупен през това какви ще са приоритетите и предизвикателствата за България“, заяви министър Павлова. Тя се спря на 5-те приоритета, които ще са водещи в рамките на Председателството - икономическо развитие, социалното измерение, енергиен съюз, правосъдие и сигурност. Министър Павлова отново подчерта, че председателството е шанс за страната ни да промени своя имидж, но и да докаже, че отговаря на критериите за Шенген. „Работим усилено за това, но това трябва да се прави интелигентно, без да се шуми много, трябва да сме много внимателни. Това, че не го говорим, не значи, че не работим по темата“, коментира тя по отношение на приемането ни в шенгенското пространство. \r\n„Балансът ще е труден. „Европа отново на път“ е много хубаво послание, но за мен не стои въпросът дали ще има Европа и дали продължаваме напред, а как. Европа ще я има, важно е в какъв формат, важно е да постигнем и компромиса и консенсуса по най-добрия начин, за да не се чувстваме втора категория, да не се чувстваме някъде там, далеч на Балканите, да не се чувстваме догонващи. Напротив – да се чувстваме пълноценно там, където ни е  естественото място“, коментира още министър Павлова. По думите ѝ вълната на скептицизъм в Европа се обръща и трябва да се използва този момент, за да се намери най-добрият начин да се отговори на предизвикателствата. \r\nИвайло Калфин, специален съветник на еврокомисаря по бюджет и човешки ресурси Гюнтер Йотингер коментира от своя страна, че предизвикателствата предполагат промяна в ЕС. „Той няма да остане такъв, какъвто е в момента. Това е със сигурност, но важно е как решаваме въпросите. Ние не ги решаваме като ги делим на по-малки части. Нито една държава не може по-убедително да се справи с всички предизвикателство по-добре отколкото целия Съюз като цяло“, отбеляза той. По думите му големият риск е свързан с управлението на еврозоната и оборудването с необходимите инструменти, за да не се разпадне. „За мен е важно не еврозоната да стане жертва на ЕС, но ЕС да не стане жертва на еврозоната“, коментира Калфин. \r\nМеглена Кунева, заместник министър-председател по координация на европейските политики и институционалните въпроси (2014 – 2017) и министър на образованието и науката (2016 – 2017), заяви от своя страна, че, ако си изясним как ние българите виждаме Европа, означава че даваме шанс ЕС. „За мен Европейският съюз е единствената форма на живот, както за нас като държава, така и за всеки един българин. Това е и ще остане единственият съюз, който е създаден с цел мир. Изключително е, че можем да председателстваме точно този съюз и да, той може да бъде по-добър и по-динамичен“, каза още Кунева. \r\nВесела ПЕТРОВА", "date": "2017-06-05", "title": "Министър Лиляна Павлова: Европа ще я има, важно е в какъв формат"}
{"url": "http://www.focus-news.net/news/2017/06/05/2401668/stefan-kirilov-dnp-rila-sanitarnoto-sastoyanie-na-gorite-v-parka-e-dobro-tay-kato-nad-85-ot-tyah-sa-zdravi.html", "text": "Санитарното състояние на горите в парк „Рила“ е добро, тъй като над 85% от тях са здрави. Това каза за Радио „Фокус“ - Пирин Стефан Кирилов, експерт в Дирекция Национален парк „Рила“. Това означава, че дървесната растителност е с добър здравен статус и наблюдаваните колебания имат локален или временен характер, като с най-слаба степен на увреждане са белият бор, следван от бялата мура. Кирилов уточни, че смърчът и елата се различават с по-нисък здравен статус, но в района на националния парк не са наблюдавани някакви масови калмитети. Преобладават различни щети, предимно от насекомите – вторичните насекоми вредители – върховият корояд по белия бор и короядът по смърч, но въпреки всичко те са много малка част от парка – едва около 1%. „Дървесният запас на територията на Национален парк „Рила“ е 6 235 000 куб. м. \r\nВ субалпийския пояс широко разпространение имат иглолистните храсталаци, които са представени от клека и са основна коренна растителност на пояса. Ниските храстови съобщества на сибирската хвойна и тревните съобщества, много от които са коренни, са също съществено съставни компоненти на растителната покривка във този пояс. Така че в субалпийския пояс по-високо в парка над 2700 до 2925 метра са разпространени тревните съобщества с незначително участие на малки храсталаци, като синя боровинка и тревиста върба“, добави още Стефан Кирилов.\r\nНатали СТЕФАНОВА", "date": "2017-06-05", "title": "Стефан Кирилов, ДНП „Рила“: Санитарното състояние на горите в парка е добро, тъй като над 85% от тях са здрави"}
{"url": "http://www.focus-news.net/news/2017/06/05/2401669/blagoevgrad-po-13-godini-i-4-mesetsa-zatvor-poluchiha-bratyata-ot-s-dzhigurovo-obvineni-za-umishleno-ubiystvo.html", "text": "Съдът определи ефективно наказание от по 13 години и 4 месеца „Лишаване от свобода“ при „строг“ режим на изтърпяване за братята Бойко Ш. и Емра Ш. от с. Джигурово, общ. Сандански, за извършено от тях умишлено убийство през септември 2016 г. Делото се проведе при съкратено съдебно следствие, поради което определеното по общия ред наказание е редуцирано с 1/3. Това съобщиха от пресцентъра на Апелативна прокуратура - София.\r\nПрез февруари 2017 г. Окръжна прокуратура – Благоевград внесе за разглеждане в съда обвинителен акт срещу братята Бойко Ш. и Емра Ш. за извършено от тях престъпление по чл. 116, ал. 1, т. 6, пр. 2 и пр. 3 вр. чл. 115 вр. чл. 20 от НК.\r\nОбвиняемите Бойко Ш. (на 24 години) и Емра Ш. (на 20 години) живеят в с. Джигурово, общ. Сандански. Безработни са и са известни сред съселяните си като агресивни и конфликтни личности, често нарушаващи обществения ред.\r\nДвамата често посягали на Никола П. (на 44 години), който от около 15 години работел като кравар в местността „Обора“. Хората го познавали като скромен, тих и добър човек, като се обръщали към него с името „Кайо“. \r\nМъжът споделял за страха си от братята на свои познати. Освен че неведнъж бил пребиван от тях, през 2015 г. те дори му разрязали ухото със стъклено шише.\r\nВечерта на 19 септември 2016 г., в центъра на селото, без никаква причина Бойко Ш. започнал да се заяжда с Никола П. Свидетели на това станали седящи на маса техни съселяни, които му направили забележка за държането, на която агресивният мъж грубо отвърнал със заплашителни думи да не се намесват. Към 23 ч. всички се разотишли.\r\nНа следващата сутрин местен жител открил пред обора неподвижно лежащия на земята „Кайо“ с окървавено лице, за което бил подаден сигнал на телефон за спешни случаи 112. Пристигналият на място медицински екип констатирал смъртта на пострадалия мъж.\r\nВ хода на разследването било установено, че в нощта на инцидента двамата братя настигнали пострадалия в района на бившия селскостопански двор и му поискали цигара. След като мъжът им отказал, те жестоко го пребили, като ударите били нанасяни с дървен кол и тухли по главата и цялото му тяло.\r\nБратята Бойко Ш. и Емра Ш. били задържани от полицейските служители същия ден. От 21 септември 2016 г. спрямо тях е взета мярка за неотклонение „Задържане под стража“.\r\nИзготвената по делото съдебномедицинска експертиза установила, че смъртта на Никола П. се дължи на несъвместима с живота тежка черепно-мозъчна травма, довела до изразена недостатъчност на мозъчните функции, както и други травматични увреждания по лицето, гърдите и гърба.\r\nПрисъдата подлежи на обжалване пред Софийския апелативен съд.", "date": "2017-06-05", "title": "Благоевград: По 13 години и 4 месеца затвор получиха братята от с. Джигурово, обвинени за умишлено убийство"}
{"url": "http://www.focus-news.net/news/2017/06/05/2401672/valentin-valkanov-vik-varna-vodosnabdyavaneto-v-rayona-na-svlachishteto-v-kv-asparuhovo-e-vazstanoveno-i-vodata-e-godna-za-piene.html", "text": "Водоснабдяването в района на свлачището в кв. „Аспарухово“ е възстановено и водата е годна за пиене. Това каза за Радио „Фокус“ – Варна инж. Валентин Вълканов, управител на ВиК - Варна. Водоподаването между улиците „Детелин войвода“, „Розова долина“, „Дойчин войвода“ и „Джузепе Гарибалди“ е било спряно в неделя поради свлачищни процеси, образували се на ул. „Горна студена“ в кв. „Аспарухово“. \r\nРешението за спиране на водата е на Община Варна. Това е било превантивна мярка, докато се установи дали водата в свлачището е от водопровод, каза инж. Вълканов. „Водата в района на свлачището не е от ВиК мрежа, а от подпочвени води. След като това бе установено, водата беше пусната и е годна за пиене“, посочи инж. Валентин Вълканов.\r\nМарияна ВАЛЕНТИНОВА", "date": "2017-06-05", "title": "Валентин Вълканов, ВиК – Варна: Водоснабдяването в района на свлачището в кв. „Аспарухово“ е възстановено и водата е годна за пиене"}
{"url": "http://www.focus-news.net/news/2017/06/05/2401658/pavel-gudzherov-kmet-na-rakovski-situatsiyata-s-pozhara-v-shishmantsi-se-ovladyava-poetapno-no-vse-oshte-e-zadimeno.html", "text": "Ситуацията с пожара в Шишманци се овладява поетапно, но там все още е задимено и има тлеене. Това каза за Радио „Фокус” - Пловдив кметът на Община Раковски Павел Гуджеров. По думите му, димът се носи във всички посоки. „В момента фадроми разриват куповете с отпадъци, за да бъдат напълно погасени”, подчерта Гуджеров. Докато ситуацията не бъде напълно овладяна, бедственото положение няма да бъде отменено. „Важно е жителите на Шишманци да са наясно с това и да избягват работа на открито”, посочи кметът. Резултатите от замерванията на въздуха не показват влошаване на качеството му, а мобилната измервателна станция е на място. Екипите на пожарната не са спирали работа, каза още Гуджеров.\r\nЦветана ТОНЧЕВА", "date": "2017-06-05", "title": "Павел Гуджеров, кмет на Раковски: Ситуацията с пожара в Шишманци се овладява поетапно, но все още е задимено"}
{"url": "http://www.focus-news.net/news/2017/06/05/2401673/dobrich-peshehodets-e-pochinal-ot-ranite-si-sled-kato-e-bil-blasnat-ot-lek-avtomobil.html", "text": "Пешеходец е починал от раните си след като е бил блъснат от лек автомобил, съобщиха от пресцентъра на ОДМВР - Добрич. Снощи, в 21,37 часа, чрез ЕЕН 112 в ОДМВР Добрич е заявено от гражданин за настъпило ПТП с пешеходец в с.Орляк. На място автопатрул на РУ Тервел установяват, че лицата А.А, на 40 г. от гр. Варна и А.И., от с. Тъкач, при движение по ул. \"Първа\" в посока с. Зърнево, са застигнати от неустановен лек автомобил, с неизвестен водач, като същият причинява ПТП с движещият се в ляво пешеходец А.И. След инцидента автомобила напуска местопроизшествието, като се отправя в посока с. Зърнево и оставя пострадалия в тежко състояние на пътното платно. Същият е откаран в МБАЛ Добрич в тежко състояние с опасност за живота с множество фактури и черепно мозъчна травма. Същият е реанимиран, като в последствие на получените травми по-късно почива. Образувано досъдебно производство. След проведени незабавни ОИМ от служители на РУ Тервел е установен автомобилът, причинил ПТП – „Рено“, с ТХ регистрация, укрит в необитаем имот в с. Зърнево, собственост на лица, постоянно живущи в Република Турция. Извършен е оглед, намерени и иззети са веществени доказателства. Собственикът на автомобила – Н.А., на 40 г. от с. Зърнево, със стаж 20 г., известен на МВР, осъждан, е установен да се укрива в необитаема къща в селото. Задържан е за 24 ч., предстои внасяне за разглеждане от ОП-Добрич и ОС-Добрич на искания за удължаване на срока за задържане на 72 ч. и налагане на постоянна мярка за неотклонение „Задържане под стража“ на лицето.", "date": "2017-06-05", "title": "Добрич: Пешеходец е починал от раните си след като е бил блъснат от лек автомобил"}
{"url": "http://www.focus-news.net/news/2017/06/05/2401660/tass-mvnr-na-egipet-dade-na-katarskiya-poslanik-srok-ot-48-chasa-za-da-napusne-stranata.html", "text": "Египет лиши от акредитация дипломатическия представител на Катар в страната и му даде срок от 48 часа, за да напусне пределите й. Това се казва в изявление от Министерството на външните работи в Кайро, представено пред руската информационна агенция TACC.\r\n„Посланикът на Катар в Арабска Република Египет бе извикан днес в Министерството на външните работи, където му бе съобщено за решението да бъдат преустановени дипломатическите отношения с емирството и му бе връчена официална нота за прекратяването на акредитацията. Дадени са му 48 часа, за да напусне страната“, се казва в разпространеното съобщение.Тереза Герова", "date": "2017-06-05", "title": "ТАСС: МВнР на Египет даде на катарския посланик срок от 48 часа, за да напусне страната"}
{"url": "http://www.focus-news.net/news/2017/06/05/2401674/pleven-chitalishtni-deytsi-se-sreshtnaha-s-narodniya-predstavitel-vladislav-nikolov-v-priemniya-mu-den.html", "text": "Въпроси, свързани с читалищната дейност и нейното финансиране, обсъдиха днес с народния представител от ГЕРБ Владислав Николов граждани в приемния му ден. Това съобщиха от пресцентъра на ПП ГЕРБ.\r\n„Още по време на предизборната кампания, една от първите срещи, която направихме с министър Ивайло Московски, бе свързана с читалищата. Оказа се, че читалищните дейци имат конкретни предложения за промени, касаещи както финансирането, така и различните видове дейности. Най-доброто, което може да се направи на този етап, е да се случи широко обсъждане на най-наболелите проблеми и да се търси оптимално ефективно и бързо решение за тях”, коментира народният представител Владислав Николов. \r\nТой бе категоричен, че поетите ангажименти тогава остават и той ще отнесе  по компетенции поставените в приемния му ден въпроси.", "date": "2017-06-05", "title": "Плевен: Читалищни дейци се срещнаха с народния представител Владислав Николов в приемния му ден"}
{"url": "http://www.focus-news.net/news/2017/06/05/2401675/germaniya-izteglya-voennosluzheshtite-si-ot-natovskata-baza-indzhirlik-v-turtsiya-obzor.html", "text": "Последният опит за намирането на компромис в спора между Берлин и Анкара за достъп на германска парламентарна делегация в натовската база „Инджирлик“ претърпя пълно фиаско. Въпреки заявените намерения за „нормализиране“ на отношенията, в рамките на визитата си в Турция министърът на външните работи на ФРГ Зигмар Габриел не успя да се договори с властите в Анкара за неограничено право на посещения за представители на Бундестага в „Инджирлик“, където са дислоцирани около 260 военнослужещи на Берлин за участие в мисиите на водената от САЩ международна коалиция срещу близкоизточната радикална групировка „Ислямска държава“.\r\nМинистърът на външните работи на Турция Мевлют Чавушоглу потвърди, че забраната за посещение на германска парламентарна делегация в натовската база „Инджирлик“ все още е в сила.\r\n\"В момента е възможно (за германците) да посетят базата на НАТО в Коня, но не и „Инджирлик\", заяви Мевлют Чавушоглу по време на съвместна пресконференция с германския си колега Зигмар Габриел в Анкара. \r\n„Изключително много съжалявам, но моля да бъде разбрано, че сме принудени да изтеглим войниците (на Бундесвера от базата „Инджирлик“), заяви Габриел след края на проведената в Анкара среща с турския външен министър Мевлют Чавушоглу. \r\nПървият дипломат на Берлин подчерта, че все още не е взето официално решение за изтеглянето на германските войници от Турция и няма никакъв план за реда, по който това ще бъде изпълнено. \r\nПо-рано обаче в Берлин бе коментирано, че германските войници може да бъдат разположени в Йордания, откъдето да продължат да оказват подкрепа на коалицията срещу „Ислямска държава“, изпълнявайки разузнавателни полети със самолетите „Торнадо“. Габриел отбеляза, че няма никакъв проблем войниците на Бундесвера да бъдат предислоцирани в Йордания, с която сътрудничат редица западни страни. „Вече няколко десетилетия Йордания е една от опорните точки в региона“, увери германският министър. \r\nГермания обмисля изтеглянето на войниците от Бундесвера, дислоцирани в натовската база \"Инджирлик\" в Турция, след като правителството в Анкара многократно отказа достъп на германска парламентарна делегация да посети военнослужещите. Отношенията между двете държави са допълнително обременени от ареста на кореспондента на вестник \"Ди Велт\" Дениз Юджел, който от февруари насам се намира в затвор в Истанбул. Берлин си навлече гнева на Анкара и заради решението да забрани на нейни политици да агитират на територията на страната в подкрепа на конституционните промени в Турция..Тереза Герова", "date": "2017-06-05", "title": "Германия изтегля военнослужещите си от натовската база „Инджирлик“ в Турция (ОБЗОР)"}
{"url": "http://www.focus-news.net/news/2017/06/05/2401676/montana-prokuraturata-iska-postoyanen-arest-na-zadarzhan-za-ubiystvo-v-s-kriva-bara.html", "text": "Окръжна прокуратура – Монтана образува досъдебно производство и привлече като обвиняем А. Димитров за извършено от него умишлено убийство – престъпление по чл. 115 от Наказателния кодекс. Това съобщиха от пресцентъра на Апелативна прокуратура – София.\r\nНа 3 юни в с. Крива бара, обл. Монтана, А.Димитров умъртвил С. Б. с незаконно притежавано оръжие. Днес представителят на държавното обвинение внесе в съда искане за вземане на мярка за неотклонение „Задържане под стража“ спрямо обвиняемия. Очаква се произнасянето на съда.", "date": "2017-06-05", "title": "Монтана: Прокуратурата иска постоянен арест на задържан за убийство в с. Крива бара"}
{"url": "http://www.focus-news.net/news/2017/06/05/2401671/d-r-kaloyan-metodiev-politolog-islyamistite-v-tsyala-zapadna-evropa-podkrepyat-levite-i-liberalni-partii-zashtoto-te-im-davat-sredata-za-razvitie.html", "text": "Ислямистите в цяла Западна Европа подкрепят левите и либерални партии, защото те им дават средата за развитие. Това каза в интервю за Радио „Фокус“ – Пирин д-р Калоян Методиев, политолог и университетски преподавател. „Не знам дали е търсен ефект, но той взриви кампанията на консерваторите. От рекордна преднина пред лейбъристите през април, още след атентата в Манчестър им останаха едва няколко процента от нея. Със сигурност това е удар по имиджа на Тереза Мей, която демонстрира силно лидерство“, подчерта д-р Методиев. По думите му, едва ли атентатът в Лондон от миналата седмица и въобще зачестилите такива в Англия имат общо с Брекзит. „Англичаните мислеха, че като излязат от ЕС, ще могат по-добре да контролират територията си. Проблемът е дълбоко вътрешен и същевременно общо западноевропейски и в Източна Европа не стои“, подчерта д-р Методиев. Според него, тероризмът трудно може да бъде овладян, защото никой няма власт над тези, които са решили да се жертват за това, в което вярват. „Независимо от това каква готовност е обявена, а и службите за сигурност се състоят от човешки същества, не може да ги държиш постоянно в бойна готовност, защото ще я рутинизираш. Проблемът на Запада е политически, а след това на сигурността“, заяви д-р Методиев.\r\nНа въпрос за това, че в бомбардировките в Сирия има части както на европейските страни, така и на Америка, защото САЩ като че ли остават недосегаеми за терористите, политологът отговори: „Те понесоха най-големия терористичен удар на 11 септември 2001. Постоянно им удрят посолствата или военните части. По принцип гледат да изнасят проблемите навън и затова може би остава впечатление, че са встрани от западноевропейската терористична вълна. Просто американците действат по-безкомпромисно. В Европа ги критикуваха за Гуантанамо, а сега не знаят какво да правят с десетките хиляди потенциални терористи на своя територия“.\r\nЛивия НИНОВА", "date": "2017-06-05", "title": "Д-р Калоян Методиев, политолог: Ислямистите в цяла Западна Европа подкрепят левите и либерални партии, защото те им дават средата за развитие"}
{"url": "http://www.focus-news.net/news/2017/06/05/2401670/reuters-edin-ot-trimata-napadateli-v-london-e-s-irlandska-lichna-karta-tvardi-iztochnik-ot-politsiyata.html", "text": "Един от тримата нападатели, извършили терористичната атака в централната част на Лондон, има ирландски документи за самоличност. Това съобщи ирландския телевизионен канал RTE, позовавайки се на източник от полицията, предава Reuters.\r\nКъм момента правооохранителните органи оказват да коментират информацията. \r\n„Британската полиция е открила ирландска лична карта върху тялото на един от тримата нападатели в Лондон“, се казва в медийния доклад, в който се казва още, че мъжът е живял в Дъблин известно време. Предполага се, че той е от марокански произход и е женен за шотландка, но никога не е попадал в полезрението на властите.Тереза Герова", "date": "2017-06-05", "title": "Reuters: Един от тримата нападатели в Лондон е с ирландска лична карта, твърди източник от полицията"}
{"url": "http://www.focus-news.net/news/2017/06/05/2401677/pernik-dvizhenieto-pri-km-28-v-posoka-kulata-na-am-struma-se-osashtestvyava-v-edna-lenta-poradi-patnotransportno-proizshestvie.html", "text": "Движението при км 28 в посока Кулата на АМ \"Струма\" се осъществява в една лента поради пътнотранспортно произшествие, съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2017-06-05", "title": "Перник: Движението при км 28 в посока Кулата на АМ \"Струма\" се осъществява в една лента поради пътнотранспортно произшествие"}
{"url": "http://www.focus-news.net/news/2017/06/05/2401683/25-ta-godishnina-ot-ustanovyavaneto-na-diplomaticheski-otnosheniya-mezhdu-republika-azerbaydzhan-i-republika-balgariya.html", "text": "Днес е 25-та годишнина от установяването на дипломатически отношения между Република Азербайджан и Република България. Република България беше сред първите страни, които признаха независимата Република Азербайджан след възстановяването на независимостта на 18 октомври 1991 г. Това се случи на 14 януари 1992 г., а дипломатическите отношения между двете държави бяха установени на 5 юни 1992 г. Изминалите 25 години бяха много успешни за развитието на взаимоотношенията между Азербайджан и България както на двустранно равнище, така и в рамките на международни организации.\r\nИнтензивният политически диалог и честите посещения на високо равнище създадоха траен фундамент за тесни двустранни отношения. Приятелските взаимоотношения между двете държави постоянно се развиват в много области от общ интерес и са достигнали ниво на стратегическо партньорство. Съвместната декларация за стратегическо партньорство, подписана по време на официалното посещение на президента на Република Азербайджан Н. Пр. Илхам Алиев в София на 4 май 2015 г., внесе нова динамика в двустранното сътрудничество и проправи пътя за качествено нов етап на отношения между двете страни.\r\nЕнергетиката остава крайъгълният камък на сътрудничеството между Азербайджан и България. Мащабният проект Южен газов коридор, целящ да доставя въглеводородни ресурси от азербайджанския дял на Каспийско море, в чието осъществяване участват както Азербайджан, така и България, има голямо значение за гарантиране на енергийната сигурност на Европейския съюз чрез диверсификация на трасетата и източниците на доставка на природен газ. В същото време съществува голям потенциал за укрепване на икономическото сътрудничество и в други области като транспорт, туризъм, селско стопанство, информационни технологии.\r\nОсвен това, културните връзки и междуличностните контакти са важен компонент на двустранно сътрудничество между Азербайджан и България. Възстановяването на архитектурно-музейния резерват „Трапезица“ с подкрепата на Фондация „Гейдар Алиев“ е най-добрият пример за тесните отношения между двете страни.", "date": "2017-06-05", "title": "25-та годишнина от установяването на дипломатически отношения между Република Азербайджан и Република България"}
{"url": "http://www.focus-news.net/news/2017/06/05/2401680/stara-zagora-otkrivat-izlozhba-analiz-na-gradskata-sreda-na-tsentralniya-gradski-pazar-na-6-yuni.html", "text": "В Стара Загора на 6 юни в 18.00 часа се открива изложба \"Анализ на градската среда\" на Централния градски пазар, съобщиха от пресцентъра на Община Стара Загора. В откриването участват създателите на изложбата, местни архитекти и представители на Община Стара Загора. То включва презентация на изложбата, дебат и прожекция на филма “Познавате ли архитекта?”. Изложбата се организира по случай 75-годишнината на Университета по архитектура, строителство и геодезия в София.\r\nПътуващата изложба е с резултати от “Действие в панелните квартали”, последното издание на фестивала за съвременна архитектура и градска среда ONE ARCHITECTURE WEEK, проведено в пловдивският панелен квартал “Тракия”. Изложбата показва примери и представя ползите от широкообхватен анализ на градската среда и въвличането в този процес на максимално много от участниците в нея. \r\nТя включва прожекции на документалния филм “Познавате ли архитекта?”, на интерактивна онлайн карта, описание на намесата в квартал “Тракия”,  описание на проучването на квартал “Тракия” и книгата “Алманах на панелна Тракия”.\r\nКураторна изложбата е Любо Георгиев,  а участници Нина Толева-Новак, Лина Кривошиева, Меган Луенбърг, Сдружение |Не|Формално. Тя се реализира с подкрепата на “Регионален фонд за градско развитие” - фонд мениджър по инициатива JESSICA за градовете Пловдив, Стара Загора, Бургас, Варна, Русе и Плевен. JESSICA – Съвместна европейска подкрепа за устойчиви инвестиции в градски зони е пилотен инструмент за финансов инженеринг, разработен от ЕК, ЕИБ и Правителството на Република България. На страната ни е предоставена възможност част от средствата по Оперативна програма „Регионално развитие“ 2007 – 2013 да бъдат насочени под формата на заеми с преференциални условия към градски проекти със значим социален ефект, които да подпомогнат повишаване качеството на живот в градовете и благополучието на техните жители. Регионалният фонд е създаден през 2011г. и в рамките на първия си инвестиционен цикъл е финансирал 20 градски проекта в сферата на градската мобилност, културата, публичната инфраструктура, спорта и индустриалните зони. Инвестиционният хоризонт на Фонда продължава до 2025г. като средствата, погасявани от вече финансираните проекти могат да се инвестират в нови проекти, съответстващи на целите по Оперативна ос 1 на ОПРР 2007 – 2014г.\r\nИзложбата ще бъде експонирана до 13 юни, от 10.00 – 18.00 часа в западното крило на общинския централен пазар в Стара Загора.", "date": "2017-06-05", "title": "Стара Загора: Откриват изложба \"Анализ на градската среда\" на Централния градски пазар на 6 юни"}
{"url": "http://www.focus-news.net/news/2017/06/05/2401679/sport-andi-mari-se-klasira-za-chetvartfinalite-na-rolan-garos.html", "text": "Световният номер 1 Анди Мъри се класира за четвъртфиналите на Откритото първенство на Франция по тенис. Британецът се наложи над руския тенисист Карен Хачанов с 6:3,6:4 6:4 и по този начин си гарантира място сред осмината най-добри в Париж за седми път в кариерата си. \r\nНеговият следващ съперник ще бъде определен от двубоя между Фернандо Вердаско и Кей Нишикори.", "date": "2017-06-05", "title": "Спорт: Анди Мъри се класира за четвъртфиналите на „Ролан Гарос“"}
{"url": "http://www.focus-news.net/news/2017/06/05/2401681/kyustendil-finansoviyat-otchet-na-obshtina-dupnitsa-za-2016-g-se-zaveryava-bez-rezervi.html", "text": "Финансовият отчет на Община Дупница за 2016 година се заверява без резерви. Това e заключението на одиторите за финансовото състояние през миналата година, а проверката бе извършена от Сметната палата, съобщиха от пресцентъра на Община Дупница. „Финансовият отчет дава вярна и честна представа за финансовото състояние и имуществото на Община Дупница към 31 декември 2016 година, в съответствие с приложимата обща рамка за финансово отчитане“, се казва в заключението на Сметната палата, чийто доклад е публикуван на официалната им страница. \r\n„Ако трябва да съм честна, не съм изненадана. Стремели сме се и се стремим да сме открити и прозрачни в разходването и привличането на средства. За мен това е красноречива оценка за работата в Община Дупница, още повече, че е от независим одит в лицето на Сметната палата. Категорично продължаваме в този дух на работа – дисциплинираност, прозрачност и пълна яснота за парите“, заяви заместник-кметът по икономическите дейности Олга Китанова.", "date": "2017-06-05", "title": "Кюстендил: Финансовият отчет на Община Дупница за 2016 г. се заверява без резерви"}
{"url": "http://www.focus-news.net/news/2017/06/05/2401682/v-denya-na-okolnata-sreda-sofiyska-voda-svarzva-horata-s-prirodata.html", "text": "В Световния ден на околната среда „Софийска вода“ отвори вратите на най-голямата и ефективна пречиствателна станция за питейна вода в Бистрица и представи модерния лабораторен комплекс. Акредитираната лаборатория е една от най-добрите в България. Това съобщиха от пресцентъра на „Софийска вода“.\r\n„Отваряйки врати в този ден, ние показваме как посрещаме водата, как я пречистваме и доставяме на потребителите“, заяви Фредерик Фарош, директор на Веолия за България. Специални гости на събитието бяха Йоана Христова, заместник-кмет по Екология в Столична община и Доминик Вааг, първи съветник и временно управляващ Посолството на Франция в България, Весела Тодорова – Мозетиг, директор на Френско-българската търговска и индустриална камара и др. \r\n„Политиката по опазване на околната среда е важна тема и заема все по-важно място в живота на всеки един от нас. Но трябва да оценим и какво бизнесът прави за опазването на природата“, коментира Йоана Христова, заместник-кмет по Екология в Столична община. \r\n„В България природата е прекрасна и българите много я обичат. Необходими са обаче повече научни кадри и инициативи, каквито прави Веолия, за да опазим околната среда и да направим заедно света по-добър“, подчерта Доминик Вааг, първи съветник и временно управляващ Посолството на Франция в България.\r\nЧаст от дейностите на компанията за опазването на околната среда са и инвестициите в иновативната лаборатория за анализ на качеството на водата в пречиствателната станция в Бистрица. Внедрени са надеждни методи за анализ, модерно и прецизно оборудване, а квалифицирани и обучени служители се грижат да гарантират ежедневно, че питейната вода в София е напълно безопасна и съответства на нормативните изисквания.  \r\nВисокото ниво на лабораторията се потвърждава не само от българската  Служба за акредитация, но и чрез ежегодното доброволно участие в над 100 международни съревнования. „Софийска вода“ се гордее с постиженията на лабораторията си и изразява желанието си да инвестира повече във високотехнологично оборудване, за да може да разработва допълнителни нови методи за анализ. Инвестициите от над 1 000 000 лв. през последните шест години ще бъдат допълнени с  амбициозен план за инвестиране на още 1 880 000 лв. до 2021 г.\r\nПолзите от непрекъснатото подобряване на лабораторния комплекс в съответствие с най-добрите световни стандарти са за всички жители на София. Благодарение на технологиите, ще бъде възможен още по-прецизен и обстоен анализ на качеството на водата. Лабораторията изпълнява анализи по 80 различни показателя като съдържание на йони, пестициди, въглеводороди, метали, микробиологични показатели и др. През 2016 г. бяха направени над 40 000 анализа на проби от питейната вода, взети от 78 точки за пробовземане в рамките на концесионната област.\r\nПрозрачността, към която „Софийска вода“ се стреми, се изразява и в създаването на специална онлайн платформа, където потребителите могат лесно да проверят качеството на питейната вода в района, в който живеят.\r\nНа Световния ден на околната среда, чието мото е „свързване на хората с природата“, „Софийска вода“, част от Веолия, стартира и безплатен денонощен телефон 0800 121 21 за обслужване на клиентите, за да бъде още по-близо до тях.\r\nДружеството е първият ВиК оператор в България, който въвежда безплатната услуга. Клиентите ще могат да получават информация на безплатната телефонна линия за сметките си бързо и лесно, да подават отчети за водомери в удобно за тях време, да правят справки за потреблението и партидите си, да изпращат сигнали и други.  35 000 обаждания  се получават средно месечно в денонощния Телефонен център на „Софийска вода“. Дейността на телефонния център се следи по няколко показатели за качество: Нивото на приети обаждания е сред най-високите за телефонните центрове - 98.5%. Процентът приети обаждания за по-малко от 30 секунди, е също сред най-високите - 90%.\r\nОсъществяването на нововъведения за целите на устойчивото развитие е дългосрочна цел на френската компания Веолия, мажоритарен акционер със 77.1% дял в „Софийска вода“ АД. Дружеството инвестира в кръговата икономика, като така допринася за превръщането на град София в по-чист и модерен град и ежедневно изпълва със значение тазгодишната тема на Световния ден на околната среда – „Да свържем хората с природата“.", "date": "2017-06-05", "title": "В Деня на околната среда, „Софийска вода“ свързва хората с природата"}
{"url": "http://www.focus-news.net/news/2017/06/05/2401684/varna-istorik-tarsi-sadeystvie-ot-naroden-predstavitel-ot-gerb-za-unikalna-izlozhba.html", "text": "Изложба, в която да бъдат експонирани находки от халколита в рамките на българското председателство на Съвета на Европа, има идея да организира в София варненският историк д-р Николай Панайотов. За да я осъществи, той потърси съдействие от народния представител от ГЕРБ - Варна д-р Емилия Милкова по време на приемния й ден. Това съобщиха от пресцентъра регионалната структура на партията.\r\nПредметите са част от лична колекция на историка – ориенталист. Тя е съставена от костни артефакти и е пряко свързана с появата на писането и смятането в човешката история. Сред най-интересните от тях са писци, наричани от изследователите „химикалите на праисторията”. Панайотов твърди, че те са били използвани за писане върху гладка и мека плочка. „Датировката на находките е установена по въглероден метод”, разказа историкът.\r\nПо време на приемния й ден д-р Емилия Милкова бе запозната с още един казус – на човек със 100 % инвалидност. Той коментира, че въпреки неспособността му да упражнява трудова дейност, е получил обяснение от социални институции, според което е необходимо да има 5 г. стаж, за да получи увеличение на отпусканата му пенсия. Народният представител от ПП ГЕРБ-Варна се ангажира да провери дали е необходимо човекът да спази изискуемата процедура, за да получи по-висока сума.", "date": "2017-06-05", "title": "Варна: Историк търси съдействие от народен представител от ГЕРБ за уникална изложба"}
{"url": "http://www.focus-news.net/news/2017/06/05/2401686/kmetat-na-dupnitsa-inzh-metodi-chimev-zabrani-kapaneto-i-pluvaneto-na-grazhdani-i-gosti-na-obshtinata-vav-vsichki-neohranyaemi-vodni-ploshti.html", "text": "Със своя заповед кметът на Община Дупница инж. Методи Чимев забрани къпането и плуването на граждани и гости на общината във всички неохраняеми водни площи: язовири, канали, малки водоеми и други водохранилища. Това съобщиха от пресцентъра на Община Дупница. Кметове на кметства и кметски наместници пък трябва да предприемат мерки за уведомяването на стопаните на водни площи да ги обезопасят. Водните площи, които ще се ползват за къпане и плуване, пък трябва да бъдат осигурени с необходимия брой правоспособни водни спасители с необходимото оборудване, както и медицинско осигуряване.\r\nДиректорите на училища и детски градини трябва да организират провеждането на разяснителна работа сред учащите се, както за забраната, така и с мерките за предпазване от удавяне.\r\nКомисия от Община Дупница ще извърши проверка за годността на водните площи за къпане и плуване, като едва тогава ще разреши ползването им през летния сезон.", "date": "2017-06-05", "title": "Кметът на Дупница инж. Методи Чимев забрани къпането и плуването на граждани и гости на общината във всички неохраняеми водни площи"}
{"url": "http://www.focus-news.net/news/2017/06/05/2401685/veliko-tarnovo-zapochva-vtoriyat-etap-ot-remontite-na-ulichnata-mrezha.html", "text": "Във Велико Търново започва вторият етап от частичните ремонти на уличната мрежа, съобщиха от пресцентъра на Община Велико Търново. По разпореждане на кмета Даниел Панов дейностите стартират още от утре, 6 юни. Екипи на фирмата изпълнител ще работят от старата градска част към централните зони. Финансирането е осигурено от общинския бюджет, по инвестиционната програма на Общината. \r\nКомисия вече е извършила огледи на улиците, стълбищата и тротоарите в целия град. Създадена е организация на необходимите строителни дейности. Поетапно компрометираните от обилните дъждове настилки в отделните улични участъци ще бъдат преасфалтирани. На експлоатационните дружества е указано да възстановят за тяхна сметка засегнатите от дейностите им асфалтови и тротоарни площи.\r\nПредстои и изграждането на няколко „повдигнати” пешеходни пътеки в рамките на града. Първите две от тях ще бъдат на улица „Краков”.", "date": "2017-06-05", "title": "Велико Търново: Започва вторият етап от ремонтите на уличната мрежа"}
{"url": "http://www.focus-news.net/news/2017/06/05/2401688/mbal-burgasmed-10-godishnoto-dete-prostrelyano-pri-intsident-v-aytos-e-v-stabilno-sastoyanie.html", "text": "10-годишното дете, простреляно при инцидент в Айтос, е в стабилно състояние, съобщиха от пресцентъра на МБАЛ „Бургасмед“. Снощи на територията на Спешно отделение на МБАЛ „Бургасмед“ е докарано и прието за лечение 10-годишно момче, ранено след инцидент със стрелба в гр. Айтос. Сачмите засягат лявата подбедрица, дясното бедро и дясната раменна става на момчето. То е хоспитализирано по спешност в Отделение по ортопедия и травматология и тази сутрин е оперирано успешно.\r\nКъм момента детето се намира в добро общо състояние, в процес на възстановяване и без опасност за живота.", "date": "2017-06-05", "title": "МБАЛ „Бургасмед“: 10-годишното дете, простреляно при инцидент в Айтос, е в стабилно състояние"}
{"url": "http://www.focus-news.net/news/2017/06/05/2401690/smolyan-bchk-organizira-i-provezhda-kurs-za-vodni-spasiteli-v-devin.html", "text": "БЧК – организира и провежда курс за водни спасители в Девин, желаещите са 16. Това каза за Радио „Фокус” – Смолян Стоян Лазаров – специалист „Водноспасителна служба” при Областен съвет на БЧК – Смолян. Записалите се са започнали курса на 3 юни. Лазаров предполага, че някои от тях ще продължат и за второ ниво за морски спасители.  \r\nКурс за водни спасители е проведен в Смолян, в който успешно са завършили 13 спасители за плувни басейни и 4-ма за открити водни площи и морета. Изискванията за кандидатите за спасители са били да имат навършени 17 години, като няма горна възрастова граница. Лазаров каза още, че нямат точна бройка за работещите плувни басейни на територията на областта и в момента са в процес на изясняване, изчакват информация от общините. Засега се знае, че работещи плувни басейни през лятото ще има в общините Смолян, Мадан и Девин.\r\nДаниела БОЙКОВА", "date": "2017-06-05", "title": "Смолян: БЧК организира и провежда курс за водни спасители в Девин"}
{"url": "http://www.focus-news.net/news/2017/06/05/2401687/pazardzhik-kulinaren-fest-shte-se-provede-vav-velingrad.html", "text": "Във Велинград ще се проведе Втори Кулинарен фест, който ще премине под формата на тематичен конкурс под надслов „Най-добър готвач на курорта“, съобщи за Радио „Фокус“ – Пазарджик Бояна Кирилова, експерт в общинската администрация в града. В конкурса са включени атрактивни демонстрации, презентации, карвинг и пица-акробатика. Участие в програма ще вземат КСТ „Импулс“, Трио „Парадайс“ и ПАНПТ Чепино - „Чепинче“. Проявата ще се проведе на 10 юни от 11.00 часа на пл. „Николай Гяуров“ във Велинград.\r\nАлбена ЖИЛЕКОВА", "date": "2017-06-05", "title": "Пазарджик: Кулинарен фест ще се проведе във Велинград"}
{"url": "http://www.focus-news.net/news/2017/06/05/2401667/smolyan-kmetat-nikolay-melemov-se-zapozna-na-myasto-s-shtetite-v-selata-koito-nanesoha-prolivnite-dazhdove.html", "text": "Кметът на община Смолян Николай Мелемов се запозна на място с щетите, които нанесоха проливните и продължителни дъждове тази събота, съобщиха от пресцентъра на Общината. Те прекъснаха пътя за три смолянски села -  Градът, Ряка и Катраница. С Мелемов  беше и ресорната му заместничка инж. Мариана Цекова. Най-сложно беше положението с къща в Подвис, която се намира до дере. От проливните дъждове и силната градушка дерето се беше напълнило и имаше опасност да подкопае основите на къщата. Благодарение на бързата намеса на община Смолян и хората от селото не се стигна до евакуация на трите семейства, които живеят в дома. Водата от препълненото дере е влизала през прозореца на избения етаж в къщата и е имало опасност да го наводни. Асфалтът по улиците в селото също се е надигнал от проливните дъждове. \r\nСлед като се запозна с нанесените щети от проливните дъждове в трите села, Мелемов набеляза и разпореди спешно да се предприемат дейности за обезопасяване на засегнатите участъци.", "date": "2017-06-05", "title": "Смолян: Кметът Николай Мелемов се запозна на място с щетите в селата, които нанесоха проливните дъждове"}
{"url": "http://www.focus-news.net/news/2017/06/05/2401689/ministerstvo-na-obrazovanieto-i-naukata-gotovi-sa-rezultatite-ot-maturite.html", "text": "Зрелостниците вече могат да видят резултатите си от майската сесия на държавните зрелостни изпити (ДЗИ), съобщиха от пресцентъра на Министерство на образованието и науката. Проверката става с входящ номер, ЕГН и идентификационен код .\r\nКрайната дата за обявяването на резултатите от ДЗИ беше 9 юни. В петък, по-рано от определения срок, бяха обявени и резултатите от националните външни оценявания след VII клас по български език и литература и по математика.", "date": "2017-06-05", "title": "Министерство на образованието и науката: Готови са резултатите от матурите"}
{"url": "http://www.focus-news.net/news/2017/06/05/2401697/blagoevgrad-knigata-aza-sluzhiha-pri-drangova-na-krasimir-uzunov-shte-bade-predstavena-v-gotse-delchev-na-9-yuni.html", "text": "По инициатива на Община Гоце Делчев, Министерство на отбраната и Военна академия „Георги С. Раковски“ в град Гоце Делчев ще бъде представена новата книга на Красимир Узунов „Азъ служихъ при Дранговъ“. Това съобщиха от пресцентъра на Община Гоце Делчев. Събитието е по повод 145-ата годишнина от рождението и 100-годишнината от героичната гибел на един от най-достойните български командири – полковник Борис Дрангов.\r\nПредставянето на книгата ще се състои на 9 юни в 18.00 часа в изложбената зала на Дома на културата.\r\nКнигата на Красимир Узунов „Азъ служихъ при Дранговъ“ е посветена на Скопската школа за запасни подпоручици, представя живота на полк. Дрангов, съдържа мненията и спомените на негови школници.", "date": "2017-06-05", "title": "Благоевград: Книгата „Азъ служихъ при Дранговъ“ на Kрасимир Узунов ще бъде представена в Гоце Делчев на 9 юни"}
{"url": "http://www.focus-news.net/news/2017/06/05/2401696/smolyan-zhitelite-na-s-smilyan-blagodaryat-na-kmeta-na-obshtinata-nikolay-melemov-za-asfaltiraneto-na-ulitsite-im.html", "text": "Жителите на село Смилян трябваше да чакат 42 години, за да се асфалтират улици. От тяхно име благодаря на кмета Николай Мелемов, който за пореден път спази поетото си обещание към хората в селото, посочи кметът на село Смилян Чавдар Червенков, съобщиха от пресцентъра на Община Смолян. В момента ударно се полага асфалт на улици в Долен Смилян, където нищо не е правено от 42 години.", "date": "2017-06-05", "title": "Смолян: Жителите на с. Смилян благодарят на кмета на общината Николай Мелемов за асфалтирането на улиците им"}
{"url": "http://www.focus-news.net/news/2017/06/05/2401692/zoran-zaev-makedoniya-chas-po-skoro-da-tragne-po-patya-kam-es.html", "text": "След среща с посланика на Европейския съюз в Македония Самуал Збогар, новият премиер на страната Зоран Заев заяви, че се надява на по-бързо тръгване на условената препоръка за членство в Общността, предава „Радио Слободна Европа“.\r\nТой обяви провеждането на реформите и ангажираност на всички от правителството с цел да се позволи надежда за започване на преговори за членство на Македония в Блока. Това според него зависи и от спора с името, но правителството, както подчерта Заев,ще работи в тази посока за задвижване на процеса.", "date": "2017-06-05", "title": "Зоран Заев: Македония час по-скоро да тръгне по пътя към ЕС"}
{"url": "http://www.focus-news.net/news/2017/06/05/2401693/zapochna-takticheskoto-uchenie-cherno-more-2017.html", "text": "От днес до 9 юни се провежда тактическото учение на Флотилия бойни и спомагателни кораби „Черно море-2017”, което е заключителен етап от подготовката за предстоящото през месец юли национално военноморско учение с международно участие „Бриз 2017”. Това съобщиха от пресцентъра на Военноморските сили.\r\nУчението дава възможност на участниците да демонстрират и усъвършенстват своите умения при прилагане на оперативните процедури на НАТО, използване на системите за управление на силите и средствата на флотилията и други военноморски практики, отнасящи се до планирането, провеждането и анализа на тактически учения.\r\nЦелта е подобряване организацията по планиране и провеждане на тактически действия от формированията  на флотилията и отработване на пълния спектър от мисии и задачи.\r\nВ учението участват общо 23 бойни и спомагателни кораба от състава на флотилията, 2 вертолета АS 565 МB “Panter” от авиобаза „Чайка”, 1 вертолет Ми-24 и 2 самолета СУ-25К от Военновъздушните сили на Република България.\r\nПо време на учението ще бъдат отработени следните сериали на море:\r\n-\tотразяване на атаките на въздушен, надводен и подводен противник;\r\n-\tпротиводействие на атаките на бързо движещи се малки надводни цели;\r\n-\tразузнаване за поставени мини и унищожаване на участък от минно заграждение;\r\n-\tконтрол на корабоплаването;\r\n-\tприемане и предаване на товари на море от вертолет; \r\n-\tоказване на помощ на аварирал кораб;\r\n-\tзащита на група надводни кораби от ядрено, химическо и бактериологично оръжие;\r\n-\tводолазно обследване на район за заставане на корабите на котва.\r\nНа 9 юни в района на пристанище Варна, във взаимодействие с правителствени и неправителствени организации,  ще бъдат отработени епизоди по гасене на пожар на кораб в пристанището и оказване на първа медицинска помощ и евакуация на пострадали.\r\nКомандир на оперативното съединение на море е командирът на Флотилия бойни и спомагателни кораби флотилен адмирал Мален Чубенков, а директор на учението е капитан I ранг Велко Велков – началник на щаба на флотилията.", "date": "2017-06-05", "title": "Започна тактическото учение „Черно море - 2017”"}
{"url": "http://www.focus-news.net/news/2017/06/05/2401694/sadat-nalozhi-4-godini-zatvor-na-ivan-zahariev-za-obuchenie-za-teroristichni-deystviya.html", "text": "Специализираният наказателен съд наложи 4-годишна ефективна присъда на родения в Ханой българин с австралийски паспорт Иван Захариев, обвинен от Специализираната прокуратура за това, че от 4 юли 2016 г. до 19 септември 2016 г. на територията на България се е обучавал в боравене с огнестрелни оръжия, в т.ч. с автомат „Калашников“, с цел да участва в терористична дейност. Това съобщиха от пресцентъра на Апелативна специализирана прокуратура.\r\nЗахариев бе задържан на 20 септември 2016 г. при специализирана операция на ДАНС, ГДБОП и СДВР под ръководството и надзора на Специализирана прокуратура. Съдът прие тезата на прокуратурата и представените от нея доказателства, че той се е обучавал за включване във въоръжена терористична групировка в Сирия и участие в реални бойни действия.\r\nСпоред доказателствата по делото през 2013 г. Захариев е посетил Сирия с намерение да се влее в подобна групировка, но не е бил приет заради липса на бойни умения. До Сирия пътувал със самолети от Сидни, през Сеул, Истанбул и гр. Хатай, Турция. Поддържайки фейсбук контакт с лице с инициали „ST“ (който прехвърлял хора от Турция в Сирия), в покрайнините на Хатай, Захариев попаднал в скривалище с други лица, тръгнали към Сирия и описани от самия него като „бойни другари“. Заедно с тях бил преведен в Сирия и настанен в база на Свободната сирийска армия. Престоят му там обаче се оказал кратък.\r\nКомпютърно-техническа експертиза на преносимия му компютър доказа, че в него се намират файлове, които пропагандират „…нуждата да бъде напълно отречена западната цивилизация, без да се отказват материалните обекти, свързани с нея, тъй като те представляват продукт на научното и технологично развитие“. Открита е информация, според която след падането на режима на Асад „…могат да бъдат освободени и други мюсюлмански страни, страдащи от тирания и несправедливост…“. Захариев редовно е посещавал сайтове със статии и видео клипове за Джабхат Ал Нусра и \"Ислямска държава\".\r\nПрисъдата на първата инстанция може да бъде обжалвана пред Апелативния специализиран наказателен съд.", "date": "2017-06-05", "title": "Съдът наложи 4 години затвор на Иван Захариев за обучение за терористични действия"}
{"url": "http://www.focus-news.net/news/2017/06/05/2401699/petya-kancheva-kmetski-namestnik-na-selo-plakovo-sastoyanieto-na-patya-prez-mahala-kutsarovtsi-e-okayano-zaradi-preminavaneto-na-kamioni-s-darvesina.html", "text": "Състоянието на пътя през махала Куцаровци е окаяно заради преминаването на камиони с дървесина. За това сигнализира по време на среща на кметовете и кметските наместници от община Велико Търново Петя Кънчева, кметски наместник на село Плаково, предаде репортер на Радио „Фокус“ – Велико Търново. Вече трета година в района на еленското село Раевци секат дърва. Жителите на населеното място обаче не допускат тежкотоварните автомобили да преминават през селото. Петя Къчева посочи, че поради тази причина камионите пресичат гората и през деретата стигат до махала Куцаровци. „Пътят на махалата вече е в ужасно състояние. Десният устой на моста на селото също е в много тежко състояние. Жителите са направили подписка, която са изпратили до мен, а аз ще я изпратя в Общината. По никакъв начин не можем да спрем камионите. Миналата седмица пращах полицията и Горското стопанство. Община Елена не разрешава да им се рушат пътищата, а нашите кой ще ги оправи? Кой ще ги спре тези хора?“, попита кметският наместник. Тя посочи, че в повечето случаи извозването на дървесина става през нощта, когато няма присъствие на полицейски патрули.\r\nПо време на срещата кметският наместник на село Габровци Христо Медникаров съобщи, че след извършване на сеч на територията на селото е бил разбит пътят от вилната зона към Раховец. „След като съобщихме на Горкото стопанство, възстановихме водостока, но до половина. Останаха 50 метра за възстановяване, оттам нататък пътят остана в лошо състояние. Жителите постоянно сигнализират, но няма никакъв отговор от Горското стопанство. Така е от една година“, посочи Христо Медникаров.\r\nНадежда КРЪСТЕВА", "date": "2017-06-05", "title": "Петя Кънчева, кметски наместник на село Плаково: Състоянието на пътя през махала Куцаровци е окаяно заради преминаването на камиони с дървесина"}
{"url": "http://www.focus-news.net/news/2017/06/05/2401698/aktsenti-v-predavaneto-tova-e-balgariya-na-radio-fokus.html", "text": "Тероризмът – явлението, което не слиза от дневен ред и взима все по-застрашителни размери. Защо светът и в частност Европа не може да се справи. Или кой не може да се справи – управниците на света, политиците, специалните части? Къде се корени проблемът и има ли изобщо някаква светлина в тунела за адекватно справяне с терористичните нападения, които като че ли станаха ежедневие. За коментар по темата сме поканили проф. Михаил Константинов, анализатор и експерт по изборно законодателство. Ще чуем и още един коментар по темата от д-р Калоян Методиев, политолог и университетски преподавател, според когото проблемът на Запада е по-скоро политически, а чак след това на сигурността. Очаквайте целия разговор с колегата Ливия Нинова по-късно в предаването.\r\nВ Пазарджик днес продължиха оперативно-следствените действия на полицията за изясняване на причините за тежката катастрофа на АМ „Тракия“, при която загинаха 9 нелегални мигранти от Сирия, Пакистан и Афганистан и един 16-годишен неправоспособен български шофьор, както и за установяване на тяхната самоличност. Лично посланикът на Афганистан в България дойде в Областната болница, където са настанени оцелелите. Повече за състоянието на тежкоранените нелегални мигранти и версиите на разследващите, ще научим от репортажа на Албена Жилекова от Радио „Фокус“ – Пазарджик.\r\nТези и други интересни теми ще чуете в предаването „Това е България“ на Радио „Фокус“ в минутите от 18.00 до 21.00 часа, водещ – Цвета Лазаркова.", "date": "2017-06-05", "title": "Акценти в предаването „Това е България“ на Радио „Фокус“"}
{"url": "http://www.focus-news.net/news/2017/06/05/2401700/varna-nyama-zastrasheni-postroyki-i-izvedeni-hora-sled-svlichaneto-na-zemni-masi-v-kv-asparuhovo.html", "text": "Няма застрашени постройки и изведени хора след свличането на земни маси на ул. „Горна студена“ в кв. „Аспарухово“ във Варна. Това каза за Радио „Фокус“ – Варна Тихомир Тимов, началник отдел „Общинска инфраструктура“ към Община Варна. В събота около 13.00 часа при дежурния към Община Варна е получен сигнал за свличане на земни маси на ул. „Горна студена“ в кв. „Аспарухово“. Предприети са незабавни действия за извършване на оглед и установяване на причините за свличането на земните маси. \r\n„В неделя и днес се извършиха изкопни дейности от страна на ВиК за установяване на нивото на подпочвените води и техния характер. Бяха взети проби и е направено изследване в лабораторията на ВиК. Беше спряно водоснабдяването за едно денонощие в района с цел установяване причината за овлажняване на ската. ВиК продължават обследванията“, подчерта Тихомир Тимов.\r\nМарияна ВАЛЕНТИНОВА", "date": "2017-06-05", "title": "Варна: Няма застрашени постройки и изведени хора след свличането на земни маси в кв. „Аспарухово“"}
{"url": "http://www.focus-news.net/news/2017/06/05/2401702/sofiya-katastrofa-mezhdu-lek-avtomobil-i-motor-e-stanala-na-bul-ovcha-kupel.html", "text": "Катастрофа между лек автомобил и мотор е станала на бул. „Овча купел“. Това съобщиха за Агенция „Фокус“ от пресцентъра на МВР. Сигналът е подаден малко след 17:00 часа. На място е изпратен екип, който да установи дали има пострадали.\r\nОчаквайте подробности.\r\nСтефан ПЕТРОВ", "date": "2017-06-05", "title": "София: Катастрофа между лек автомобил и мотор е станала на бул. „Овча купел“"}
{"url": "http://www.focus-news.net/news/2017/06/05/2401705/sofiya-devet-medala-specheliha-sastezatelite-ot-taekuon-do-klub-houk-bansko-na-republikanskiya-turnir-koyto-se-provede-v-botevgrad.html", "text": "На 3 и 4 юни в град Ботевград се проведе Републикански турнир по таекуон-до за купата на Ботевград. Турнирът бе под наслов „Спортът е по-добрият начин децата да пораснат” и събра над 300 състезатели от 18 отбора от цялата страна. Таекуондистите се състезаваха в три възрастови групи: деца, юноши и девойки. Таекуон-до клуб „Хоук-Банско” взе участие с 15 състезатели, като 8 от тях бяха дебютанти. Това съобщиха от пресцентъра на Община Банско. \r\nСъстезателите на „Хоук-Банско” донесоха общо 9 медала за своя клуб – 3 златни, 3 сребърни и 3 бронзови. Медалисти от турнира са Катрин Гемкова –1-во място спаринг девойки/младша възраст до 58 кг, Димитър Баряков –1-во място спаринг деца/момчета 12-13 години до +65кг, Мартин Димитров – 1-во място спаринг деца/момчета 8-9 години до 40 кг, Маргарита Обецанова – 2-ро място спаринг деца/момичета 10-11 години до 35кг, Мария Лечова – 2-ро място спаринг девойки/старша възраст до 58кг, Михайл Цинцаров – 2-ро място спаринг юноши/старша възраст +75 кг, Станислав Дарелов – 3-то място тул деца/момчета 10-11години 7-8 гуп, Иван Сугарев – 3-то място спаринг деца/момчета 12-13години до 60 кг и Благовеста Цигорийна – 3-то място спаринг деца/момичета 10-11 години до 40 кг.\r\nОстаналите състезатели взели участие  в турнира са Даниел Валеюв, Здравко Топузов, Марио Цветански, Георги Красутин, Иван Чеканаров и Явор Драгостинов.\r\nСледващата проява на Клуба е участие в силния турнир „Румъния Оупън”, който ще се проведе на 10 и 11 юни в град Оредеа, Румъния.", "date": "2017-06-05", "title": "София: Девет медала спечелиха състезателите от Таекуон-до клуб „Хоук-Банско” на републиканския турнир, който се проведе в Ботевград"}
{"url": "http://www.focus-news.net/news/2017/06/05/2401704/aktsenti-v-sutreshniya-blok-dobro-utro-balgariya-na-6-yuni.html", "text": "Ще бъде ли отменено частичното бедствено положение в Община Раковски, обявено заради пожара в цеха за преработка на пластмаса в село Шишманци и има ли риск от замърсяване на въздуха? С последна информация очаквайте кмета на Раковски Павел Гуджеров. Ще успее ли да намери Европа рецепта за справяне с екстремизма и какъв трябва да е подходът на Запада спрямо конфликтите в арабския свят? По темата ще разговаряме с арабиста проф. Владимир Чуков. Може ли да бъде спечелена битката с ислямския тероризъм и как? Това ще попитаме в минутите след 8.00 часа Алекс Алексиев, председател на Центъра за балкански и черноморски изследвания. Каква е равносметката на щетите след пороите в Смолянско и колко ще струва ликвидирането на последиците от бедствието ще разберем от кмета на общината Николай Мелемов. Кои са проблемите, които ще бъдат дискутирани по време на шестата национална среща „Музеите и устойчивото развитие“ ще научим от Натали Стефанова от Радио „Фокус“-Пирин. Какви летни занимания организира за най-малките варненската обсерватория ще ни разкаже за финал Марияна Валентинова. \r\nТези и още теми в „Добро утро, България“ от 6.00 до 10.00 с водещ Евелин Цанева.", "date": "2017-06-05", "title": "Акценти в сутрешния блок „Добро утро, България“ на 6 юни"}
{"url": "http://www.focus-news.net/news/2017/06/05/2401678/smolyan-zasegnati-sa-zemedelski-posevi-i-ulitsi-sled-poroite-v-selo-podvis-zaradi-malniya-sa-izgoreli-elektrouredite-na-70-ot-naselenieto.html", "text": "Засегната е къща в село Подвис след обилните валежи в събота. Градушката и силният вятър нанесоха щети по земеделската продукция. Компрометирани са и две улици. Вследствие на паднала мълния са изгорели телевизорите и някои електроуреди на около 70% от жителите на селото. Това каза за Радио „Фокус” – Смолян Радослав Чаушев, кмет Подвис. „Едно дере, което досега никога не се е пълнило толкова много вода, преля. Образувалите се свлачища от пясък и камъни изровиха градините и подкопаха пътищата, надигна се асфалтът на две улици”, посочи Чаушев. Той обясни, че от Община Смолян още в съботния ден са реагирали, а днес кметът на Общината Николай Мелемов и заместник-кметът Мариана Цекова днес отново са били в селото, за да видят какви са щетите и какви ремонтни дейности трябва да се извършват там. В селото никой от стопаните не е застраховал земеделската си продукция, но в Подвис няма и големи картофопроизводители, тъй като още са под карантина, заради открития преди няколко години в селото рак по картофите.\r\nДаниела БОЙКОВА", "date": "2017-06-05", "title": "Смолян: Засегнати са земеделски посеви и улици след пороите в село Подвис, заради мълния са изгорели електроуредите на 70% от населението"}
{"url": "http://www.focus-news.net/news/2017/06/05/2401695/varna-direktori-na-dve-detski-zavedeniya-sa-sanktsionirani-ot-zdravnata-inspektsiya-za-priem-na-detsa-bez-imunizatsii.html", "text": "Директори на две детски заведения във Варна са санкционирани от здравната инспекция за прием на деца без имунизации. Това каза за Радио „Фокус“ – Варна д-р Анка Баева, началник отдел „Противоепидемичен контрол“ към Регионалната здравна инспекция във Варна. За периода на предприетите превантивни мерки по отношение на заболяването морбили са съставени 6 акта, като родители не са санкционирани. 182 родители на деца до 13-месечна възраст са отказали имунизация срещу морбили, а 140 родители на деца до 18-годишна възраст са отказали реимунизация срещу заболяването, уточни д-р Анка Баева. След като е работено с родителите, част от тях са позволили да бъде направена имунизация. Останалите родители са предупредени, че децата не могат да посещават детско заведение без имунизация или реимунизация. Здравната инспекция разполага с достатъчно количество ваксини, като специално за ваксината Приорикс не е имало недостиг през последните две-три години.\r\nНа този етап във Варна и областта няма регистрирани случаи на морбили. „Последно през 2010 – 2011 година имаше много голям бум на заболяването морбили, предимно сред ромското население“, посочи д-р Баева. Тогава са били заразени и други деца, посещаващи детски заведения. За да бъдат обхванати всички деца, е бил създаден втори имунизационен кабинет, каза д-р Баева. „От 2012 година във Варна и областта няма регистриран случай на морбили“, подчерта д-р Анка Баева.\r\nМарияна ВАЛЕНТИНОВА", "date": "2017-06-05", "title": "Варна: Директори на две детски заведения са санкционирани от здравната инспекция за прием на деца без имунизации"}
{"url": "http://www.focus-news.net/news/2017/06/05/2401706/sport-key-nishikori-e-sledvashtiyat-chervartfinalist-na-rolan-garos.html", "text": "Поставеният под номер осем в схемата Кей Нишикори лесно преодоля Фернандо Вердаско, като загуби само един сет. \r\nВ началото японеца изпитваше сероиозни затруднения и загуби сета на нула, но впоследствие играта му тръгна и той спечели оставащите части съответно с 6:4, 6:4 и 6:0.\r\nНа четвъртфинала Нишикори ще се срещне с поставения под номер 1 Анди Мъри.", "date": "2017-06-05", "title": "Спорт: Кей Нишикори е следващият червъртфиналист на „Ролан Гарос“"}
{"url": "http://www.focus-news.net/news/2017/06/05/2401708/smolyan-demonstratsii-na-spasitelni-tehniki-shte-badat-pokazani-v-pluvniya-baseyn-v-grada-na-7-yuni.html", "text": "Демонстрации на спасителни техники ще бъдат показани в плувния басейн в Смолян на 7 юни от 17.30 часа. Това съобщи за Радио „Фокус” – Смолян Стоян Лазаров, специалист „Водноспасителна служба” при Областен съвет на БЧК – Смолян. Проявата на БЧК – Смолян е по повод Седмицата на водното спасяване, а неин организатор е Огнян Данчев – председател на Дружеството на водните спасители. \r\nВ цялата страна БЧК има организирани инициативи в седмицата на Водното спасяване. Лазаров уточни, че в София в сряда на пресконференция на национално ниво председателят на БЧК акад. Христо Григоров, председателят на Националната комисия по водно спасяване доц. Стоян Андонов и директорът на Водноспасителната служба на БЧК Антон Налбантов ще дадат информация за обучението на водните спасители през предходната година и за състоянието на най-посещаваните водни площи в страната.\r\nДаниела БОЙКОВА", "date": "2017-06-05", "title": "Смолян: Демонстрации на спасителни техники ще бъдат показани в плувния басейн в града на 7 юни"}
{"url": "http://www.focus-news.net/news/2017/06/05/2401691/reuters-prezidentat-donald-tramp-otnovo-iska-po-strogi-merki-za-patuvaniyata-do-sasht.html", "text": "Американският президент Доналд Тръмп призова администрацията си да потърси по-силни аргументи за своя законопроект, известен още като „мюсюлманската забрана на Тръмп“ след атентатите в Лондон през уикенда, предава Reuters.\r\nКоментарите на Тръмп, направени в социалната мрежа „Туитър“ в ранните съобщения от понеделник, се определят като нов натиск спрямо Върховния съд да възстанови забраната за влизане в Съединените щати на граждани от седем държави с преобладаващо мюсюлманско население.\r\nПрезидентът заяви още, че предложената забрана, основна част от президентската му кампания, е необходима, за да се защитят американските граждани от терористични атаки. По-рано тази година, противниците му обявиха законопроекта, като „дискриминационен и недостатъчно мотивиран“. Николай Братанов", "date": "2017-06-05", "title": "Reuters: Президентът Доналд Тръмп отново иска по-строги мерки за пътуванията до САЩ"}
{"url": "http://www.focus-news.net/news/2017/06/05/2401709/api-vazstanoveno-e-dvizhenieto-po-pat--81-blagovo-virove-v-rayona-na-grad-montana.html", "text": "Възстановено е движението по път ІІ-81 Благово-Вирове, в района на град Монтана. Това съобщиха от пресцентъра на Агенция \"Пътна инфраструктура\".", "date": "2017-06-05", "title": "АПИ: Възстановено е движението по път ІІ-81 Благово-Вирове, в района на град Монтана"}
{"url": "http://www.focus-news.net/news/2017/06/05/2401712/prezidentat-rumen-radev-provede-sreshta-s-predsedatelya-na-varhovniya-administrativen-sad-georgi-kolev.html", "text": "Държавният глава Румен Радев се срещна днес на „Дондуков“ 2 с председателя на Върховния административен съд (ВАС) Георги Колев, съобщиха от прессекретариата на държавния глава. \r\nСред акцентите на срещата между Румен Радев и Георги Колев бяха сътрудничеството и взаимодействието между държавните органи по хода на съдебната реформа, гарантирането на достъп до ефективно правосъдие за гражданите и юридическите лица.    \r\nСрещата с председателя на Върховния административен съд е първата от редица планирани работни срещи на държавния глава с представители на съдебната и изпълнителната власт по теми, свързани с реформата в правосъдието.", "date": "2017-06-05", "title": "Президентът Румен Радев проведе среща с председателя на Върховния административен съд Георги Колев"}
{"url": "http://www.focus-news.net/news/2017/06/05/2401714/pernik-vazstanoveno-e-dvizhenieto-pri-km-28-na-am-struma-v-posoka-kulata.html", "text": "Възстановено е движението при км 28 на АМ \"Струма\" в посока Кулата. Това съобщиха от пресцентъра на Агенция \"Пътна инфраструктура\".", "date": "2017-06-05", "title": "Перник: Възстановено е движението при км 28 на АМ \"Струма\" в посока Кулата"}
{"url": "http://www.focus-news.net/news/2017/06/05/2401713/pregled-na-mezhdunarodnite-novini-do-18-chasa-agentsiya-fokus.html", "text": ". Един от тримата нападатели, извършили терористичната атака в централната част на Лондон, има ирландски документи за самоличност. Това съобщи ирландския телевизионен канал RTE, позовавайки се на източник от полицията, предава Reuters.\r\nКъм момента правооохранителните органи оказват да коментират информацията. \r\n„Британската полиция е открила ирландска лична карта върху тялото на един от тримата нападатели в Лондон“, се казва в медийния доклад, в който се казва още, че мъжът е живял в Дъблин известно време. Предполага се, че той е от марокански произход и е женен за шотландка, но никога не е попадал в полезрението на властите.\r\n***. Последният опит за намирането на компромис в спора между Берлин и Анкара за достъп на германска парламентарна делегация в натовската база „Инджирлик“ претърпя пълно фиаско. Въпреки заявените намерения за „нормализиране“ на отношенията, в рамките на визитата си в Турция министърът на външните работи на ФРГ Зигмар Габриел не успя да се договори с властите в Анкара за неограничено право на посещения за представители на Бундестага в „Инджирлик“, където са дислоцирани около 260 военнослужещи на Берлин за участие в мисиите на водената от САЩ международна коалиция срещу близкоизточната радикална групировка „Ислямска държава“.\r\nМинистърът на външните работи на Турция Мевлют Чавушоглу потвърди, че забраната за посещение на германска парламентарна делегация в натовската база „Инджирлик“ все още е в сила.\r\n\"В момента е възможно (за германците) да посетят базата на НАТО в Коня, но не и „Инджирлик\", заяви Мевлют Чавушоглу по време на съвместна пресконференция с германския си колега Зигмар Габриел в Анкара. \r\n„Изключително много съжалявам, но моля да бъде разбрано, че сме принудени да изтеглим войниците (на Бундесвера от базата „Инджирлик“), заяви Габриел след края на проведената в Анкара среща с турския външен министър Мевлют Чавушоглу. \r\nПървият дипломат на Берлин подчерта, че все още не е взето официално решение за изтеглянето на германските войници от Турция и няма никакъв план за реда, по който това ще бъде изпълнено. \r\nПо-рано обаче в Берлин бе коментирано, че германските войници може да бъдат разположени в Йордания, откъдето да продължат да оказват подкрепа на коалицията срещу „Ислямска държава“, изпълнявайки разузнавателни полети със самолетите „Торнадо“. Габриел отбеляза, че няма никакъв проблем войниците на Бундесвера да бъдат предислоцирани в Йордания, с която сътрудничат редица западни страни. „Вече няколко десетилетия Йордания е една от опорните точки в региона“, увери германският министър. \r\nГермания обмисля изтеглянето на войниците от Бундесвера, дислоцирани в натовската база \"Инджирлик\" в Турция, след като правителството в Анкара многократно отказа достъп на германска парламентарна делегация да посети военнослужещите. Отношенията между двете държави са допълнително обременени от ареста на кореспондента на вестник \"Ди Велт\" Дениз Юджел, който от февруари насам се намира в затвор в Истанбул. Берлин си навлече гнева на Анкара и заради решението да забрани на нейни политици да агитират на територията на страната в подкрепа на конституционните промени в Турция.\r\n***. Днес се отбелязва 25-та годишнина от установяването на дипломатически отношения между Република Азербайджан и Република България. Република България беше сред първите страни, които признаха независимата Република Азербайджан след възстановяването на независимостта на 18 октомври 1991 г. Това се случи на 14 януари 1992 г., а дипломатическите отношения между двете държави бяха установени на 5 юни 1992 г. Изминалите 25 години бяха много успешни за развитието на взаимоотношенията между Азербайджан и България както на двустранно равнище, така и в рамките на международни организации.\r\nИнтензивният политически диалог и честите посещения на високо равнище създадоха траен фундамент за тесни двустранни отношения. Приятелските взаимоотношения между двете държави постоянно се развиват в много области от общ интерес и са достигнали ниво на стратегическо партньорство. Съвместната декларация за стратегическо партньорство, подписана по време на официалното посещение на президента на Република Азербайджан Н. Пр. Илхам Алиев в София на 4 май 2015 г., внесе нова динамика в двустранното сътрудничество и проправи пътя за качествено нов етап на отношения между двете страни.\r\nЕнергетиката остава крайъгълният камък на сътрудничеството между Азербайджан и България. Мащабният проект Южен газов коридор, целящ да доставя въглеводородни ресурси от азербайджанския дял на Каспийско море, в чието осъществяване участват както Азербайджан, така и България, има голямо значение за гарантиране на енергийната сигурност на Европейския съюз чрез диверсификация на трасетата и източниците на доставка на природен газ. В същото време съществува голям потенциал за укрепване на икономическото сътрудничество и в други области като транспорт, туризъм, селско стопанство, информационни технологии.\r\nОсвен това, културните връзки и междуличностните контакти са важен компонент на двустранно сътрудничество между Азербайджан и България. Възстановяването на архитектурно-музейния резерват „Трапезица“ с подкрепата на Фондация „Гейдар Алиев“ е най-добрият пример за тесните отношения между двете страни.\r\n***. В понеделник Иран призова Катар и съседните държави от Персийския залив да се ангажират с диалог за разрешаване на внезапната дипломатическа криза в региона.\r\n„Преодоляването на различията между държавите в региона, включително на сегашния проблем между Катар и съседите му, е възможно само чрез политически и мирни методи, и диалог между страните \", заяви говорителят на външното министерство Бахрам Гасеми в изявление, публикувано на интернет страницата на ведомството в Техеран.\r\n***. Египет лиши от акредитация дипломатическия представител на Катар в страната и му даде срок от 48 часа, за да напусне пределите й. Това се казва в изявление от Министерството на външните работи в Кайро.\r\n„Посланикът на Катар в Арабска Република Египет бе извикан днес в Министерството на външните работи, където му бе съобщено за решението да бъдат преустановени дипломатическите отношения с емирството и му бе връчена официална нота за прекратяването на акредитацията. Дадени са му 48 часа, за да напусне страната“, се казва в разпространеното съобщение.\r\n***. След среща с посланика на Европейския съюз в Македония Самуал Збогар, новият премиер на страната Зоран Заев заяви, че се надява на по-бързо тръгване на условената препоръка за членство в Общността, предава „Радио Слободна Европа“.\r\nТой обяви провеждането на реформите и ангажираност на всички от правителството с цел да се позволи надежда за започване на преговори за членство на Македония в Блока. Това според него зависи и от спора с името, но правителството, както подчерта Заев,ще работи в тази посока за задвижване на процеса. \r\n***. Американският президент Доналд Тръмп призова администрацията си да потърси по-силни аргументи за своя законопроект, известен още като „мюсюлманската забрана на Тръмп“ след атентатите в Лондон през уикенда.\r\nКоментарите на Тръмп, направени в социалната мрежа „Туитър“ в ранните съобщения от понеделник, се определят като нов натиск спрямо Върховния съд да възстанови забраната за влизане в Съединените щати на граждани от седем държави с преобладаващо мюсюлманско население.\r\nПрезидентът заяви още, че предложената забрана, основна част от президентската му кампания, е необходима, за да се защитят американските граждани от терористични атаки. По-рано тази година, противниците му обявиха законопроекта, като „дискриминационен и недостатъчно мотивиран“.\r\n***. След като седем държави - Бахрейн, Саудитска Арабия, Обединените арабски емирства, Йемен, Египет, Либия и Малдивите, преустановиха дипломатическите си отношения с Катар, енергийните пазари отбелязаха значителни флуктоации.\r\nСаудитска Арабия е най-големият износител на суров петрол в света, а в Катар се намират значителни залежи от природен газ. \r\nОказа се обаче, че дипломатическият спор няма да застраши доставките. На фона на общото световно предлагане, други страни лесно могат да се намесят, за да задоволят евентуалното търсене, ако напрежението в района не ескалира. \r\nВ понеделник цената на петрола скочи с 1,6%, но пазарът бързо се успокои и тя остана малко над 50 щатски долара за барел.", "date": "2017-06-05", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/06/05/2401715/nimh-utre-shte-bade-predimno-slanchevo-s-maksimalni-temperaturi-mezhdu-26-i-31.html", "text": "През нощта ще е предимно ясно и почти тихо. Утре ще бъде предимно слънчево. Това съобщи за Агенция „Фокус“ Георги Цеков – дежурен синоптик в Националния институт по метеорология и хидрология (НИМХ) към БАН. Атмосферното налягане ще бъде около и малко по-ниско от средното за юни. Ще се появи слаб югоизточен вятър. Над западните райони отново ще се развива купеста и купесто-дъждовна облачност и на отделни места там след обяд и привечер ще превали и прегърми. Максималните температури ще са между 26° и 31°.\r\nНад Черноморието ще бъде слънчево, с незначителна облачност в сутрешните часове. През деня ще духа слаб югоизточен вятър. Ще е по-топло с максимални температури между 23° и 25°. Температурата на морската вода е 19-21°. Вълнението на морето ще е 1-2 бала.\r\nНад планинските масиви в Източна България ще бъде предимно слънчево, докато над тези от Западна ще се развива купеста и купесто-дъждовна облачност и на места привечер ще превали и прегърми. В отделни райони валежите ще са интензивни и значителни по количество. Ще духа слаб юг-югозападен вятър. Максималната температура на височина 1200 метра ще е около 21°, на 2000 метра – около 14°.  \r\nВ сряда преди обяд ще бъде предимно слънчево. След пладне над Западна и Централна България ще се развива купесто-дъждовна облачност и на места там ще има краткотрайни валежи, придружени с гръмотевици. Предимно слънчево ще се задържи над източните райони. Максималните температури ще са между 27° и 32°. През нощта срещу четвъртък вятърът ще се ориентира от северозапад, ще се усили и с него в страната ще започне да нахлува хладен въздух. По преминаващия атмосферен фронт, краткотрайни, в отделни райони интензивни валежи, придружени с гръмотевици ще има и в нощните часове. В четвъртък през деня и в източните райони на много места ще превали и прегърми. Температурите ще се понижат с 3-4 градуса. В петък ще има променлива облачност, само на изолирани места ще превали. Вятърът в източните райони ще бъде от север-североизток, предимно умерен.", "date": "2017-06-05", "title": "НИМХ: Утре ще бъде предимно слънчево с максимални температури между 26° и 31°"}
{"url": "http://www.focus-news.net/news/2017/06/05/2401716/general-leytenant-plamen-atanasov-shte-uchastva-v-sreshtata-na-zamestnik-nachalnitsite-na-otbranata-v-ramkite-na-sedm.html", "text": "Заместник-началникът на отбраната генерал-лейтенант Пламен Атанасов ще участва в ежегодната среща на заместник-началниците на отбраната в рамките на Процеса на срещи на министрите на отбраната на страните от Югоизточна Европа (SEDM), съобщиха от пресцентъра на Министерството на отбраната. Срещата ще се проведе в Подгорица от 6 до 8 юни 2017 г. Форумът ще бъде открит от държавния секретар на Министерството на отбраната на Черна гора Слободан Филипович. \r\nПриветствие към участниците ще поднесе председателят на Координационния комитет/Политико-военния направляващ комитет на SEDM посланик Мустафа Левент Билген. Той ще представи актуална информация по дейностите на Комитета на SEDM, която обхваща периода от последната среща на заместник-началниците на отбраната, проведена на 9 юни 2016 г. в Сараево, до момента. В програмата е заложено представянето на кратки национални позиции и перспективи за всяка страна-участник.", "date": "2017-06-05", "title": "Генерал-лейтенант Пламен Атанасов ще участва в срещата на заместник-началниците на отбраната в рамките на SEDM"}
{"url": "http://www.focus-news.net/news/2017/06/05/2401707/prof-vihren-buzov-spetsialist-po-krizi-na-sigurnostta-ne-e-sluchaen-rastat-na-teroristichnite-atentati-angliyskite-sluzhbite-ne-pravyat-dostatachno-za-spravyane-s-tezi-zaplahi.html", "text": "Има достатъчно основания да смятаме, че ръстът на терористичните атентати не е съвсем случаен и че службите на Великобритания не правят достатъчно, за да се справят с тези заплахи. Това каза в интервю за Радио „Фокус“ – Велико Търново проф. Вихрен Бузов, специалист по кризи на сигурността. Той очерта три причини за терористичния акт в Лондон от събота, при който са загинали 7 души, а 50 бяха ранени. Първата е свързана с предстоящите избори във Великобритания. „Тези атентати разклащат позициите на консерваторите и поставят под въпрос реализирането на Брекзита и на всички договорености, които стоят зад правителството на Тереза Мей. Също така водят и до една политическа нестабилност. Един преход към ново управление и евентуално управление на лейбъристите, което би довело до политическа нестабилност и донякъде на не дотам адекватни политически решения. Вероятно тези решения ще бъдат изгодни на някой политически субекти, които евентуално финансират тероризма“, посочи проф. Бузов. \r\nКато втора евентуална причина за атентата в Лондон той открои търсенето на повод за иницииране на пряка намеса в конфликта в Сирия. „Конфликтът в Сирия вече върви към едно по-трайно разрешаване чрез мирните преговори в Астана и в Женева и с успехите на коалицията между Русия, Иран, Сирия, Хизбула и Турция. Търси се решение от тези сили, които инициираха войната, които инициираха този опит за унищожаване суверенитета на Сирия и които подкрепят т.нар. умерена опозиция. Вероятно подобни идеи стояха и зад предишните атентати. Нападението в Манчестър предхождаше срещата на НАТО, т.е. имаше за цел не само Великобритания, но и НАТО да се ангажира в решаването на сирийския конфликт. Това като че ли има частичен успех. Тази тема се появи на масата на лидерите на НАТО“, посочи проф. Бузов. Според него, третата причина за атентата може да се търси и в наличието на много лица във Великобритания, участвали в конфликтите в Близкия изток: в Сирия, в Ирак, в Афганистан. „Те са обучени да се бият и търсят къде да реализират своите умения срещу пари. Най-близкото решение са именно такива терористични атентати. Те са потенциалните извършители на такива акции. Това са хора, които са обучени, много често и от западните тайни служби. Това са хора, които са пътували до Либия, до Сирия и които са готови да извършат подобни акции. Струва ми се, че те не са достатъчно следени от тези служби. Службите не могат да обяснят много елементи от цялата история на тези атентати, като например дали терористът от Манчестър е бил обучаван от английските служби. Доколкото разбрах един от терористите от Лондон е участвал дори във филм, тоест това са били известни хора“, каза още проф. Вихрен Бузов.\r\nНадежда КРЪСТЕВА", "date": "2017-06-05", "title": "Проф. Вихрен Бузов, специалист по кризи на сигурността: Не е случаен ръстът на терористичните атентати, английските службите не правят достатъчно за справяне с тези заплахи"}
{"url": "http://www.focus-news.net/news/2017/06/05/2401710/plovdiv-tri-protivopozharni-ekipa-prodalzhavat-da-gasyat-pozhara-v-shishmantsi.html", "text": "Три противопожарни екипа продължават да гасят пожара в Шишманци и към този момент - дейностите на територията на склада за преработка на пластмасови отпадъци продължават вече четвърти ден. Това съобщи за Радио „Фокус” Пловдив инсп. Цвятко Дешев, говорител на Областно управление „Пожарна безопасност и защита на населението“ в Пловдив. Две фадроми разравят отпадъците, за да може отвътре да се облеят с вода. „Пожарникарите са изключително затруднени заради естеството на горене на пластмасата, която при разтапяне запечатва отгоре огъня”, поясни Дешев. „Поради тази сложност гасенето ще продължи и утре и незнайно още колко дни”, каза Цвятко Дешев.\r\nЦветана ТОНЧЕВА", "date": "2017-06-05", "title": "Пловдив: Три противопожарни екипа продължават да гасят пожара в Шишманци"}
{"url": "http://www.focus-news.net/news/2017/06/05/2401719/zapochna-takticheskoto-uchenie-s-boyni-strelbi-otveten-udar-2017-na-formirovaniya-ot-vtora-mehanizirana-brigada.html", "text": "На учебен полигон „Корен” започна тактическото учение с бойни стрелби „Ответен удар - 2017“, съобщиха от пресцентъра на Министерството на отбраната. В него участват военнослужещи от 31-ви механизиран батальон в гр. Хасково от състава на Втора механизирана бригада. По време на учението ще бъдат отработени действия на усилен механизиран батальон като преден отряд на сухопътния компонент в боя. \r\nВ „Ответен удар - 2017“ участват около 600 военнослужещи със 150 единици бронетанкова и автомобилна техника от състава на Втора механизирана бригада. Ръководител на учението е заместник-командирът на бригадата полковник Недялко Ников. \r\nЗаключителният етап на тактическото учение с бойни стрелби ще се проведе на 15 юни.", "date": "2017-06-05", "title": "Започна тактическото учение с бойни стрелби „Ответен удар - 2017“ на формирования от Втора механизирана бригада"}
{"url": "http://www.focus-news.net/news/2017/06/05/2401711/ministar-ekaterina-zaharieva-balgarskiyat-grazhdanin-postradal-pri-atentata-v-london-e-v-stabilno-sastoyanie-i-e-bez-opasnost-za-zhivota.html", "text": "Преди няколко часа стана ясно, че има пострадал българин при терористичния атентат в Лондон. В стабилно състояние е, в една от болниците в Лондон. Това каза вицепремиерът и външен министър Екатерина Захариева в предаването „Лице в лице“ по бТВ. „Веднага след като българското посолство е уведомено от британските власти за това, нашият посланик е поискал разрешение да го посети в болницата, за да проверим дали има нужда от нещо и в какво състояние. До момента още чакаме“, посочи министър Захариева. По думите ѝ информацията, с която разполага Министерството на външните работи е, че пациентът е стабилен и няма опасност за живота. „Знае се кой е този човек, но няма да го кажа. Британските власти са открили информационна система и сайт и е съобщено само едно име. Нека да оставим това решение на човека, който е ранен“, коментира тя. Според нея най-важното е, че е в стабилно състояние и няма опасност за живота. „Друга информация от днес е, че една българка, която е била със съпруга си в района на атентата, се е свързала с посолството. То веднага се е свързало с властите във Великобритания за да се намери тя и нейното семейство. Няма връзка с тях от нощта на атентата“, съобщи Захариева. Тя посочи, че към момента няма информация за други българи, пострадали при атентата. \r\nМинистърът на външните работи коментира атентата в Кабул, станал в близост до българското посолство там, като посочи, че няма пострадали наши граждани и служители на посолството, но има щети по сградата, като за ремонта ѝ ще се наложи наемането на местна фирма. „Командироваме двама служители там за морална подкрепа. Всеки ден се чувам с изпълняващия длъжността там“, каза тя.\r\nСпоред нея има тревога сред европейската общественост, във връзка със зачестилите атентати. „Най-важните изводи, които сме си направили - т.нар. мека сигурност. Това означава сближаване. Трябва да се съдейства по всякакъв начин за изкореняване на групировките, които са свързани с тероризъм. Означава и образование, по-голяма свързаност, възпитание в толерантност към различията и към религиите“, коментира Захариева. Тя посочи още, че е важно да бъдат прекратени източниците на финансиране на терористичните групировки.", "date": "2017-06-05", "title": "Министър Екатерина Захариева: Българският гражданин, пострадал при атентата в Лондон е в стабилно състояние и е без опасност за живота"}
{"url": "http://www.focus-news.net/news/2017/06/05/2401718/prof-vihren-buzov-spetsialist-po-krizi-na-sigurnostta-otnovo-tryabva-da-se-postavi-vaprosat-za-iztochnitsite-na-finansirane-na-teroristichnite-mrezhi.html", "text": "Отново трябва да се постави въпросът за източниците на финансиране на терористичните мрежи. Това каза в интервю за Радио „Фокус“ – Велико Търново проф. Вихрен Бузов, специалист по кризи на сигурността. Според него е необяснимо защо те съществуват толкова дълго и то в условията на развити демокрации, в които службите за сигурност са с традиции. По думите му не може да се обясни и защо те успяват да извършват своите атентати, които често са доста ефективни. \"Това обяснение не може да пропусне и факта, че тези страни бяха доста сериозно ангажирани във войните в Близкия изток – в разрушаването на Афганистан, във войната срещу Сирия и в обучението на участниците в тези войни. Тоест допуснати са много грешки, които подкрепят извода, че Западът като че ли сам обучава тези терористи и после търси начин да предотврати атентатите, а той самият ги е предизвикал“, допълни проф. Бузов. Той припомни, че вече няколко страни от Близкия Изток са скъсали отношенията с Катар и персонално са го посочили като спонсор на международния тероризъм. „Доскоро и Саудитска арабия беше под такива подозрения. Смятам, че сега има известна промяна в политиката на Саудитска арабия. Предстои да видим дали се дължи на посещението на Тръмп, но това е една добра индикация. Страната, която беше най-много заинтересована от разрушаването на Сирия и от поддържането на огъня в Близкия изток, сега вече директно е посочена от Египет, от Обединените арабските емирства, от Саудитска арабия и Бахрейн и тези страни скъсаха отношенията си с нея. Така че без международно сътрудничество за разкриване на източниците на финансиране на тероризма и на сътрудничеството на терористичните мрежи с тайните служби на различни страни, с корпоративни агенти, защото има и едри корпоративни агенти от сферата на бизнеса, които също са заинтересовани от терористични атентати, без осветляване на всички тези връзки, трудно можем да се преборим с това явление“, заяви проф. Бузов.\r\nНадежда КРЪСТЕВА", "date": "2017-06-05", "title": "Проф. Вихрен Бузов, специалист по кризи на сигурността: Отново трябва да се постави въпросът за източниците на финансиране на терористичните мрежи"}
{"url": "http://www.focus-news.net/news/2017/06/05/2401721/vitsepremierat-valeri-simeonov-shte-provede-rabotna-sreshta-za-nabelyazvane-na-merki-za-garantirane-spokoystvieto-na-turistite.html", "text": "Заместник министър-председателят по икономическата и демографската политика ще проведе утре, 6 юни, работна среща с представители на министерства и агенции към тях, за обсъждане и предприемане на превантивни мерки за гарантиране спокойствието на туристите по време на летния сезон. Това съобщиха от правителствената информационна служба. В нея ще участват и областните управители на Бургас, Варна и Добрич.\r\nСлед срещата, в 11.00 часа, е предвиден брифинг за медиите.", "date": "2017-06-05", "title": "Вицепремиерът Валери Симеонов ще проведе работна среща за набелязване на мерки за гарантиране спокойствието на туристите"}
{"url": "http://www.focus-news.net/news/2017/06/05/2401722/dobrich-sdruzhenie-za-postroyavane-pametnik-na-gen-ivan-kolev-predlaga-da-bade-vazstanoveno-imeto-na-stolichno-uchilishte-chiyto-patron-e-bil-velikiyat-balgarski-palkovodets.html", "text": "„Сдружение за построяване паметник на ген. Иван Колев“  в Добрич предлага да бъде възстановено името на столично училище, чийто патрон е бил великият български пълководец. Това съобщи Георги Чунчуков, член на сдружението, предаде кореспондентът на Радио „Фокус” – Варна. Постъпили са девет предложения за връщане името „Ген. Иван Колев“ на сегашното 36-то СУ „Максим Горки“ в София. Организирана е и подписка в интернет за това. Сдружението е приемник на Фонд „Постройка на паметник на генерал Иван Колев в Добрич“, съществувал в периода 1942-1944 година. След 9 септември 1944 година фондът е закрит и средствата в него са конфискувани от комунистическата власт. На 7 юни 2007 година фондът е възстановен с наименованието сдружение. Негов председател е акад. Георги Марков, зам.-председател – кметът на Добрич (в предишни години Детелина Николова, понастоящем – Йордан Йорданов). Към днешната дата членовете на сдружението наброяват 68 души. Най-многобройни са от Добрич, има и 12 души от София, също членове от други населени места на страната и чужбина. Сред членовете е и живеещият в Германия д-р Стефан Тошев, внук на ген. Стефан Тошев, под чието командване се е сражавал ген. Иван Колев. Така сдружението от национално се е превърнало в международно, тъй като големият български пълководец има почитатели сред бесарабските българи, сред които е родственикът на генерала Сергей Стоянов, който е постоянен гост за празника на Добрич – 25 септември. Сдружението е в непрекъснат контакт със своите членове зад граница, посочи Георги Чунчуков. В устава на сдружението е записано, че негова основна цел е построяването на паметник на генерал Иван Колев в Добрич, което вече се случи и неотдавна мемориалът бе изключително тържествено открит. Той бе открит на 7 септември 2016 година в присъствието на премиера на страната Бойко Борисов, министри, депутати и представители на местната администрация в Добрич и родолюбци от цяла България. Сдружението има и съпътстващи цели, като възстановяване имената на обекти в различни краища на страната, които преди 9 септември 1944 година са носели името на генерал Колев – улици, площади, читалища. През 2013 година по инициатива на сдружението бе възстановено името на предгаровия площад в Кюстендил, носел до тогава друго име – „Войнишко въстание“. Сега вече площадът носи името „Генерал Иван Колев“. \r\nЖулиета НИКОЛОВА", "date": "2017-06-05", "title": "Добрич: „Сдружение за построяване паметник на ген. Иван Колев“ предлага да бъде възстановено името на столично училище, чийто патрон е бил великият български пълководец"}
{"url": "http://www.focus-news.net/news/2017/06/05/2401739/sport-izvestni-sa-i-ostanalite-chetvartfinalistki-na-rolan-garos.html", "text": "Симона Халеп, победила убедително по-рано Карла Наваро, ще се изправи срещу Елина Свитолина, която игра труден трисетов мач с Петра Мартич.\r\nВ другия четвъртфинал Каролина Плискова, спечелила с 2:1 мача си с Вероника Сепеде ще срещне Каролине Гарсия, наложила се убедително над Ализе Корне с 2:0.", "date": "2017-06-05", "title": "Спорт: Известни са и останалите четвъртфиналистки на „Ролан Гарос“."}
{"url": "http://www.focus-news.net/news/2017/06/05/2401723/mvnr-balgarskata-grazhdanka-za-koyato-imashe-signal-ot-rodnini-che-mozhe-da-e-postradala-po-vreme-na-napadeniyata-v-london-e-zhiva-i-zdrava.html", "text": "Българската гражданка, за която имаше сигнал от роднини, че може да е пострадала по време на нападенията в Лондон на 3 срещу 4 юни т.г., е жива и здрава. Това съобщиха от пресцентъра на Министерството на външните работи.\r\nБългарската гражданка е установила контакт със своите близки.", "date": "2017-06-05", "title": "МВнР: Българската гражданка, за която имаше сигнал от роднини, че може да е пострадала по време на нападенията в Лондон, е жива и здрава"}
{"url": "http://www.focus-news.net/news/2017/06/05/2401717/smolyan-ne-sa-naneseni-seriozni-shteti-ot-valezhite-v-selo-sokolovtsi.html", "text": "Не са нанесени сериозни щети от валежите в село Соколовци, съобщи за Радио „Фокус” – Смолян Катя Люнчева – кмет на населеното място. Люнчева обясни, че дъждът е бил пороен, валяла е и градушка, побеляло е навсякъде, но тя е била дребна и не е нанесла сериозни поражения на земеделската продукция. Люнчева уточни, че в селото нямат големи земеделски производители и всеки си засажда картофи и фасул за собствена консумация и никой от жителите на селото не се е оплакал, че има изнесени ниви. „Реката също не е преливала, няма и образувани свлачища, не можем да кажем, че при нас има поражения. В съседното на нас село - Момчиловци, е валяло повече, а и там е по-стръмен теренът, затова при тях има и щети”, каза Люнчева.\r\nДаниела БОЙКОВА", "date": "2017-06-05", "title": "Смолян: Не са нанесени сериозни щети от валежите в село Соколовци"}
{"url": "http://www.focus-news.net/news/2017/06/05/2401742/d-r-ventsislav-daskalov-visokite-temperaturi-kriyat-riskove-za-zdraveto-ni.html", "text": "Високите температури създават неблагоприятни усещания за нас, но и крият рискове за здравето ни. Това каза за Радио „Фокус“ – Пирин д-р Венцислав Даскалов, общопрактикуващ лекар от Благоевград. Той обясни, че това се дължи на факта, че всяко живо същество има определен температурен комфорт, който природата е определила. „Излизането извън тези граници на комфорт създава определени не само неблагоприятни усещания, но и рискове за нашето здраве. В конкретния случай говорим за високите температури, макар че принципно те варират от човек до човек, дори бих казал, че всички температури над 30 – 33 градуса вече могат да се считат за топли, а по-големите градуси дори като горещи“, каза още д-р Даскалов. Той заяви, че рисковете за здравето се състоят в това, че при високите градуси, тялото се принуждава да включи всичките си резервни механизми, които то има, за да може да поддържа собствената си вътрешна температура до определените ѝ от природата нива. „Тоест от порядъка на 36 градуса по Целзий. И тъй като използването на такива защитни механизми е свързано с разход на енергия, свързано е с определено натоварване на всички органи и системи при хора, които имат принципно вродено здравословно състояние, то това може да доведе до доста неблагоприятни последици“, коментира д-р Даскалов.\r\nЛивия НИНОВА", "date": "2017-06-05", "title": "Д-р Венцислав Даскалов: Високите температури крият рискове за здравето ни"}
{"url": "http://www.focus-news.net/news/2017/06/05/2401743/dobrich-prez-noviya-sezon-darzhavniyat-kulturen-institut-kulturen-tsentar-dvoretsa-v-balchik-e-domakin-na-reditsa-art-sabitiya.html", "text": "През новия сезон Държавният културен институт – Културен център „ДКИ-КЦ) „Двореца“ в Балчик е домакин на редица арт събития, които привличат творци от чужбина, предаде кореспондентът на Радио „Фокус” – Варна. В края на миналия месец за трета поредна година „Дворецът“ бе домакин на художествен пленер на Училището по стъкларство и дизайн от чешкия град Валашске Мезиржичи. След взискателен подбор най-добрите възпитаници на училището са получили възможност да усъвършенстват своите умения в Архитектурно-парковия комплекс, където посетителите могат да се насладят на съчетание на богато разнообразие от ориенталски, тракийски, римски и християнки символи. Това съобщи Галя Георгиева, мениджър „Културни и специални събития“ в ДКИ-КЦ. Младите художници са претворили в своите творби основно сградите и архитектурните забележителности от лятната кралска резиденция - вила „Тихото гнездо“, „Нимфеума“, „Алеята на вековете“, параклиса „Успение Богородично“ и „Сребърния кладенец“. Пленерът е завършил традиционно с изложба в галерия „Тунела”. Художествен ръководител на участниците в пленера е бил магистър Йозеф Дивин. „Двореца“ бе домакин и на традиционната учебно-творческа практика на учениците от осми клас, специалност „Изящни изкуства“ и „Рекламна графика“ в Национално училище по изкуствата „Добри Христов“ във Варна. Практиката е част от учебната програма на учениците. Водени от техните преподаватели Свилен Георгиев и Васил Пенчев, 24-ма ученика са усвоявали основните принципи при рисуването на пейзаж от натура. През трите дни на пленера чрез акварел, пастел и креда учениците са претворили множеството артефакти и сгради - паметници на културата част от Архитектурно-парковия комплекс „Двореца“. В Европейската нощ на музеите, която тази година бе отбелязана на 20 май, младите художници са посетили обновената експозиция на творби на художника Илия Бешков в галерия „Тихото гнездо“. Всеки, който желае да се докосне до изкуството на забележителния творец, може да посети галерията от 8.00 до 20.00 часа всеки ден до края на месец юни. Последната проява от майските културни събития е първото издание на проведения художествен пленер „Балкански вернисаж“. Негови организатори са Международен художествен фонд от град Москва, ДКИ-КЦ „Двореца“ и галерия „Хубава къща“. Петнадесет участника в продължение на седем дни са създавали реалистични интерпретации на неповторимото изящество на архитектурно-парковата обстановка, сред която творят, отбеляза Галя Георгиева. Техните картини, създадени по време на пленера, бяха представени в „Каменна зала“ на Културния център, където беше подредена изложбата „Рози и мечтания на Кралица Мария“. През този месец в „Двореца“ ще гостува Международният хоров фестивал „Черноморски звуци“, а в края на юни ДКИ-КЦ ще бъде домакин за поредна година на Международния фестивал за късометражно кино „В Двореца“ (IN THE PALACE International Short Film Festival). \r\nЖулиета НИКОЛОВА", "date": "2017-06-05", "title": "Добрич: През новия сезон Държавният културен институт – Културен център „Двореца“ в Балчик е домакин на редица арт събития"}
{"url": "http://www.focus-news.net/news/2017/06/05/2401745/plovdiv-nad-4200-narusheniya-sa-konstatirali-ot-inspektsiyata-po-truda-ot-nachaloto-na-godinata.html", "text": "Над 4200 нарушения са констатирали от Инспекцията по труда в Пловдив от началото на годината. Това съобщи за Радио „Фокус“ – Пловдив директорът на инспекцията Атанас Чернаев. Той уточни, че 1329 от тях са свързани с организацията за осигуряване на здравословни и безопасни условия на труд. В 400 от случаите работодателите не са провели необходимия инструктаж на служителите си. По думите на Чернаев при 132 нарушенията се касае за липса на документи, инструкции, длъжностни характеристики в документацията на дружествата. 268 е броят на нередностите, свързани с липсата на знаци за обозначаване на опасните зони по различните работни места. 970 са нарушенията при осигуряване на безопасността на труда – неспазени изисквания на обезопасяване на машинни съоръжения и дейности от гледна точка на механобезопасност. Според Атанас Чернаев се наблюдава леко завишение на този тип нарушения в сравнение за същия период през 2016г. Около 316 сигнали и жалби са постъпили в Инспекцията по труда в Пловдив за нарушения, свързани с трудовото законодателство от началото на годината досега. Общият брой на извършените проверки от служители на инспекцията по труда е 1092 през първите 5 месеца на годината.\r\nКристиян ГАРОВ", "date": "2017-06-05", "title": "Пловдив: Над 4200 нарушения са констатирали от Инспекцията по труда от началото на годината"}
{"url": "http://www.focus-news.net/news/2017/06/05/2401746/bbc-politsiyata-v-london-razkri-imenata-na-dvama-ot-teroristite.html", "text": "Известни са имената на двама от мъжете, извършили терористичната атака в събота вечер, съобщава BBC.\r\nЕдиният от тях е роденият в Пакистан Хурам Бут, 27-годишен от \"Баркинг\", източен Лондон. Той е известен на полицията и Ми5, но не имало достатъчно разузнавателна информация за терористични намерения.\r\nДругият нападател е Рахид Редуане, 30-годишен, също от \"Баркинг\", за когото полицията твърди, че е от мароканско-либийски произход.\r\nДвамата и още един мъж бяха застреляни от полицията, след като убиха седем души и раниха 48. Николай Братанов", "date": "2017-06-05", "title": "BBC: Полицията в Лондон разкри имената на двама от терористите"}
{"url": "http://www.focus-news.net/news/2017/06/05/2401747/stefan-kirilov-dnp-rila-teritoriyata-na-parka-vklyuchva-edni-ot-nay-zashtitenite-vidove-gorski-ekosistemi.html", "text": "Територията на парка включва едни от най-защитените видове от човешката дейност горски екосистеми. Това каза за Радио „Фокус“ – Пирин Стефан Кирилов, експерт в Дирекция Национален парк „Рила“. Той отбеляза, че най-представителните горски екосистеми са от смърч и обикновена ела, в съчетание с ендемичната бяла мура, а също така и клековите формации в по-високата част на планината. По думите му около 95% са естествените горски екосистеми със средна възраст над 100 години, като разнообразието на хабитати определя и важното място на националния парк в екологичната мрежа Натура 2000. „Най-голямо участие всъщност има дървесният вид смърч с около 42% и около 47% от запасите. Следван е от белия бор с около 26% от площта и около 20% от запаса. След това е бялата мура и обикновената ела“, посочи Стефан Кирилов. Той допълни, че за широколистните видове по-голямо разпространение от площта има букът, но той всъщност е представен най-вече в южната част на националния парк или в Югозападна Рила с около 3,4% от запаса.\r\nНатали СТЕФАНОВА", "date": "2017-06-05", "title": "Стефан Кирилов, ДНП „Рила“: Територията на парка включва едни от най-защитените видове горски екосистеми"}
{"url": "http://www.focus-news.net/news/2017/06/05/2401701/the-new-york-times-sled-parvonachalnoto-stapisvane-energiynite-pazari-se-uspokoiha.html", "text": "След като седем държави - Бахрейн, Саудитска Арабия, Обединените арабски емирства, Йемен, Египет, Либия и Малдивите, преустановиха дипломатическите си отношения с Катар, енергийните пазари отбелязаха значителни флуктоации, съобщава The New York Times.\r\nСаудитска Арабия е най-големият износител на суров петрол в света, а в Катар се намират значителни залежи от природен газ. \r\nОказа се обаче, че дипломатическият спор няма да застраши доставките. На фона на общото световно предлагане, други страни лесно могат да се намесят, за да задоволят евентуалното търсене, ако напрежението в района не ескалира. \r\nВ понеделник цената на петрола скочи с 1,6%, но пазарът бързо се успокои тя остана малко над 50 щатски долара за барел. Николай Братанов", "date": "2017-06-05", "title": "The New York Times: След първоначалното стъписване, енергийните пазари се успокоиха"}
{"url": "http://www.focus-news.net/news/2017/06/05/2401748/predstoyashti-mezhdunarodni-sabitiya-za-6-yuni-agentsiya-fokus.html", "text": "Лондон. Продължават разследванията във връзка с атентатите от събота вечер. В столицата на Обединеното Кралство остават в сила засилените мерки за сигурност, докато предизборната кампания се подновява.\r\n***. Съветът на ООН по правата на човека открива новата си сесия с реч на пратеника на САЩ Ники Хейли, след заплахата от страна на Вашингтон да напусне съвета поради отношението му към Израел.\r\n***. На утрешните чертвъртфинали, ако Рафаел Надал и Новак Джокович победят могат да се изправят един срещу на полуфинала на „Ролан Гарос“.\r\n***. Френският астронавт Тома Песке ще даде пресконференция, след като прекара шест месеца на мисия в Международната космическа станция (МКС).", "date": "2017-06-05", "title": "Предстоящи международни събития за 6 юни (Агенция „Фокус“)"}
{"url": "http://www.focus-news.net/news/2017/06/05/2401749/razgrad-festival-na-hvarchilata-organizirat-za-chetvarta-godina-v-isperih.html", "text": "Фестивал на хвърчилата организират за четвърта година в Исперих. Събитието ще се състои на 10 юни от 10,30 часа на територията на историко-археологическия резерват „Сборяново“, съобщи за Радио „Фокус“- Шумен Искра Цанкова, секретар на НЧ „Съзнание- 1891“. Фестивалът е еднодневен с конкурсен характер, като могат да участват деца, младежи и възрастни. Хвърчилата могат да бъдат подготвени от самите участници или закупени. Стартовете са от малка към голяма група, като на всеки старт групата не може да надвишава 10 отбора. Състезанието е в няколко направления- за най-оригинално хвърчило“, за най-дълго задържано във въздуха хвърчило и за най-високо летящо хвърчило, като изпълненията ще бъдат оценявани от специално жури. Проявата, която е под мотото “Полети с мен“, се организира от читалище „Съзнание- 1891“, съвместно с Историческия музей в Исперих. Фестивалът е посветен на опазването на птиците и техните местообитания в района на защитена зона Лудогорие по Натура 2000.\r\nИвелина ИВАНОВА", "date": "2017-06-05", "title": "Разград: Фестивал на хвърчилата организират за четвърта година в Исперих"}
{"url": "http://www.focus-news.net/news/2017/06/05/2401741/prof-vihren-buzov-spetsialist-po-krizi-na-sigurnostta-nyama-pryaka-teroristichna-zaplaha-za-balgariya-no-i-ne-mozhem-da-otrechem-napalno-che-nyama-risk-za-stranata-ni.html", "text": "Няма пряка терористична заплаха за България, но и не можем да отречем напълно, че няма риск за страната ни. Това каза в интервю за Радио „Фокус“ – Велико Търново проф. Вихрен Бузов, специалист по кризи на сигурността. Според него службите ни трябва да са в постоянна готовност и да следят внимателно всички лица, които са били ангажирани в конфликти и които се намират или преминават през България. „Ние сме транзитна страна за джихадистите, които пътуват от Близкия изток или се връщат към техните страни от Западна Европа. Така че трябва да сътрудничим със службите на всички останали държави и да търсим колективни решения. Трябва да има разбирателство между всички страни, които са заинтересовани от борбата с глобалния тероризъм. Тук включвам и Русия, а и няколко страни от Близкия Изток, които скъсаха отношенията си с Катар и персонално го посочиха за спонсор на международния тероризъм“, посочи проф. Бузов.\r\nНадежда КРЪСТЕВА", "date": "2017-06-05", "title": "Проф. Вихрен Бузов, специалист по кризи на сигурността: Няма пряка терористична заплаха за България, но и не можем да отречем напълно, че няма риск за страната ни"}
{"url": "http://www.focus-news.net/news/2017/06/05/2401744/balgarski-grazhdanin-e-postradal-pri-napadeniyata-v-london-obzor.html", "text": "От Министерство на външните работи съобщиха за пострадал български гражданин при нападенията в Лондон на 3 срещу 4 юни т.г. Информация е получена в българското посолство в Обединеното кралство от Форин офис. В момента пострадалият мъж се лекува в болница и е в стабилно състояние. Посланикът ни Константин Димитров е направил постъпки да го посети. \r\nВицепремиерът и министърът на външните работи Екатерина Захариева потвърди, че пострадалият е в стабилно състояние, без опасност за живота му. „Знае се кой е този човек, но няма да го кажа. Британските власти са открили информационна система и сайт и е съобщено само едно име. Нека да оставим това решение на човека, който е ранен“, коментира тя. \r\nМеждувременно от Външно министерство съобщиха, че Българската гражданка, за която имаше сигнал от роднини, че може да е пострадала по време на нападенията в Лондон е жива и здрава. Тя сама е установила контакт със своите близки.", "date": "2017-06-05", "title": "Български гражданин е пострадал при нападенията в Лондон (ОБЗОР)"}
{"url": "http://www.focus-news.net/news/2017/06/05/2401753/sport-eden-azar-shte-propusne-nachaloto-na-noviya-sezon-na-angliyskata-vissha-liga.html", "text": "Полузащитникът на Челси Еден Азар ще пропусне началото на новия сезон на Английската висша лига заради операция на глезена, предава BBC. \r\nВ понеделник от клуба съобщиха, че операцията е била „успешна“, но Азар няма да може да тренира около три месеца. \r\nНовият сезон на Английската висша лига ще започне на 12 август.", "date": "2017-06-05", "title": "Спорт: Еден Азар ще пропусне началото на новия сезон на Английската висша лига"}
{"url": "http://www.focus-news.net/news/2017/06/05/2401751/politseyski-operatsii-se-provezhdat-na-granichnite-punktove-kapitan-andreevo-i-lesovo.html", "text": "Преминаването през граничен пункт „Капитан Андреево“ е затруднено заради мащабна полицейска операция срещу контрабандата, предава БНР. Полицаи, гранични служители и митничари проверяват всички превозни средства за безакцизни цигари и контрабандни стоки. Открити са 17 500 недекларирани евро, неуточнено количество цигари и злато. Заради проверката на пункта се е образувала 7-километрова колона от тежкотоварни автомобили. Очаква се акцията да продължи до полунощ. Подобна операция протича и на граничен пункт „Лесово“.", "date": "2017-06-05", "title": "Полицейски операции се провеждат на граничните пунктове „Капитан Андреево“ и „Лесово“"}
{"url": "http://www.focus-news.net/news/2017/06/05/2401720/the-guardian-donald-tramp-otnovo-s-napadki-kam-kmeta-na-london.html", "text": "След терористични атаки в Лондон, президентът Тръмп в понеделник отново нападна кмета на Лондон Садик Хан, като не пропусна да поднови критиките си и към американските съдилища по отношение на забраната за пътуване от седем държави, пише The Guardian.\r\nВ социалната мрежа „Туитър“ Доналд Тръмп пише: „Хора! Адвокатите и съдилищата могат да го наричат както си искат, но аз казвам това, от което имаме нужда и това е: ЗАБРАНЕТЕ ПЪТУВАНИЯТА! … Патетичното извинение от страна на кмета на Лондон Садик Хан, означава, че той бързо трябваше да се замисли върху изказването си“. Николай Братанов", "date": "2017-06-05", "title": "The Guardian: Доналд Тръмп отново с нападки към кмета на Лондон"}
{"url": "http://www.focus-news.net/news/2017/06/05/2401755/ria-novosti-pone-sedem-dushi-sa-postradali-po-vreme-na-protesti-vav-venetsuela.html", "text": "В понеделник поне седем души са пострадали, докато силите за сигурност са разпръсквали масови протести в столицата на Венецуела, Каракас, предава РИА Новости. \r\n„Съобщиха ни за седем пострадали вследствие на атаката срещу Централния университет на Венецуела “, отбеляза президентът на федерацията на университетските центрове в страната Рафаел Рекесенс. \r\nДнес опозицията провежда поредните демонстрации срещу свикването на национално учредително събрание, което може да внесе промени в конституцията на страната.   Мария Динкова", "date": "2017-06-05", "title": "РИА Новости: Поне седем души са пострадали по време на протести във Венецуела"}
{"url": "http://www.focus-news.net/news/2017/06/05/2401752/varna-astronomicheskata-observatoriya-uvelichava-letnite-zanimaniya-po-interesi.html", "text": "Летните занимания в обсерваторията във Варна се радват на голям интерес. Това заяви за Радио „Фокус“ – Варна директорът на ЦПЛР-Народна астрономическа обсерватория и планетариум „Николай Коперник“ във Варна Свежина Димитрова. Това е причината това лято възрастовата граница да бъде разширена, ще бъде увеличен и броят на курсовете или заниманията по интереси. „Предвидили сме това да стане в три периода. Първият период е от 12 до 16 юни, като заниманията ще бъдат за деца от 8 до 10 години. Ще се занимават с астрономическо рисуване, моделиране, викторини, кръстословици за звездите и планетите. Ръководител на групата ще бъде г-жа Гецова. Заниманията ще се провеждат от понеделник до петък от 10.30 до 12. 00 часа“, каза Свежина Димитрова. За учениците от 10 до 12 години са предвидени занимания от 7 до 11 и от 21 до 25 август. Ръководител на занятията ще бъде Ева Божурова, като те ще се провеждат в същия часови диапазон. „Младите астрономи отново ще се занимават с астрономическо рисуване, моделиране, викторини, кръстословици, ще научат новостите в съвременната астрономия. По този начин се опитваме да отговорим на интереса на децата и техните родители. Естествено ще има и лекции за граждани като тази година отново в един от дните на седмицата, може би в четвъртък, от 11.00 часа за децата ще има космическо пътешествие. Мислим и в посока лекция за деца, които говорят руски език“, добави Свежина Димитрова.\r\nПрез месец юни лекции се провеждат в обсерваторията всеки ден от 17.00 часа, а през месеците юли и август те са в часовете 17.00 и 19.00 часа.\r\nМарияна ВАЛЕНТИНОВА", "date": "2017-06-05", "title": "Варна: Астрономическата обсерватория увеличава летните занимания по интереси"}
{"url": "http://www.focus-news.net/news/2017/06/05/2401750/the-asahi-shimbun-yaponiya-zatyaga-proverkite-na-tovarite-do-severna-koreya.html", "text": "Япония ще засили проверките на товари до и от Северна Корея, за да гарантира, че страната не получава никаква помощ при развиването на ядрената и ракетната си програма, заяви японският министър на външните работи Фумио Кишида, пише вестник The Asahi Shimbun. \r\nМерките от новия етап на съществуващите санкции на ООН ще започнат да се прилагат най-рано до края на юни. \r\n„За да окажем натиск на Северна Корея, ние трябва да спрем движението на стоки и технологии, свързани с ядрените и ракетни програми там и да прекъснем притока на чуждестранна валута до тях“, подчерта Кишида. \r\nВъз основа на резолюцията на Съвета за сигурност на ООН крайбрежната охрана на Япония и другите агенции инспектират товарите до и от Северна Корея по списък на предмети, свързани с ядрената и ракетната програма. \r\nСпоред новата политика властите ще могат да претърсват за предмети, които не са включени в списъка, и самите инспекции ще бъдат провеждани по-стриктно.  Мария Динкова", "date": "2017-06-05", "title": "The Asahi Shimbun: Япония затяга проверките на товарите до Северна Корея"}
{"url": "http://www.focus-news.net/news/2017/06/05/2401756/afp-es-shte-dade-50-mln-evro-za-sazdavane-na-afrikanski-sili-v-sahel.html", "text": "Европейският съюз ще отдели 50 млн. евро, за да създаде съвместни африкански военни сили в региона Сахел, които ще се борят с джихадистите, съобщи върховният представител на блока по въпросите на външните работи и сигурността Федерика Могерини, предава AFP. \r\nСредствата ще помогнат да се плати за войски, които да се борят с тероризма, с трансграничната престъпност и нелегалната имиграция, коментира Могерини. \r\n„Стабилността и развитието на региона Сахел са ключови не само за Африка, но също така и за Европа“, подчерта Могерини.  Мария Динкова", "date": "2017-06-05", "title": "AFP: ЕС ще даде 50 млн. евро за създаване на африкански сили в Сахел"}
{"url": "http://www.focus-news.net/news/2017/06/05/2401758/sport-rusiya-pobedi-ungariya-s-30-v-priyatelski-mach.html", "text": "В понеделник Русия победи с 3:0 Унгария в приятелски мач, който се проведе в Будапеща. \r\nТова е последната среща за руските футболисти, преди треньорският щаб на отбора на Русия да обяви окончателните заявки за Купата на конфедерациите, като това трябва да се случи не по-късно от 7 юни.", "date": "2017-06-05", "title": "Спорт: Русия победи Унгария с 3:0 в приятелски мач"}
{"url": "http://www.focus-news.net/news/2017/06/05/2401703/dots-stefan-shilev-riosv-plovdiv-tsianovodorodat-v-atmosferniya-vazduh-se-povishava-i-pochti-dostiga-normata-sled-pozhara-v-shishmantsi.html", "text": "Циановодородът в атмосферния въздух се повишава и почти достига нормата след пожара в Шишманци. Това съобщи за Радио „Фокус” - Пловдив директорът на РИОСВ - Пловдив доц. Стефан Шилев. „През целия ден се правят замервания, има непостоянство на движението на въздушните маси, като резултатите в различните населени места не са еднозначни”, посочи доц. Шилев. Най-обезпокоителни са нивата на циановодорода, като в различните моменти варират от 0.5 почти до нормата. Има едно непостоянство, поради което населението на село Шишманци и другите села се приканват да избягват излагането на открито продължително време, тъй като това може да е неблагоприятно за здравето им. „Измерването на емисиите в атмосферния въздух в района на пожара ще продължи с цел уведомяване населението при опасност”, каза Шилев. „Засега фирмата-собственик на склада ще бъде наказана с административна санкция, но за неправилна отчетност и нередовно водене на документацията, което не е във връзка с пожара”, каза още Шилев. Формално е нарушено законодателството, което е предпоставка за съставянето на акт за административно нарушение. Тези, които трябва да се произнесат за причините за пожара обаче са от Регионална дирекция „Пожарна безопасност и защита на населението” в Пловдив.\r\nЦветана ТОНЧЕВА", "date": "2017-06-05", "title": "Доц. Стефан Шилев, РИОСВ – Пловдив: Циановодородът в атмосферния въздух се повишава и почти достига нормата след пожара в Шишманци"}
{"url": "http://www.focus-news.net/news/2017/06/05/2401740/prokuraturata-ne-izklyuchva-prebivavashti-u-nas-chuzhdi-grazhdani-da-sa-organizatori-na-kanal-za-bezhantsi-obzor.html", "text": "Прокуратурата не изключва постоянно пребиваващи у нас чужди граждани да са организатори на канал за бежанци, част от който е катастрофиралият вчера край Пазарджик микробус. Това съобщи главният прокурор Сотир Цацаров във връзка с катастрофата на бус с нелегални мигранти на автомагистрала „Тракия“, при която загинаха десет души. Главният прокурор оприличи този канал с разбития преди дни на Летище \"София\". Според Стори Цацаров в никакъв случай не става въпрос за инцидентен превоз на хора, а за бизнес с бежанци, но „доста по примитивно организиран“ заради факта, че бусът е бил възложен да се управлява от непълнолетно лице без документи. Цацаров предупреди, че лица, допуснати като бежанци в страната ни, получили документи за постоянно пребиваващи, са превърнали движението на чужди граждани към Европа в бизнес, както и че по тези канали могат да влязат и лица, представляващи опасност за България и Европа.\r\nОт ОДМВР-Пазарджик заявиха, че водещата версия за катастрофата засега остава отклоняване на вниманието на 16-годишния неправоспособен водач и вероятното му заспиване зад волана.\r\nВалери Симеонов, вицепремиер по икономическата и демографската политика и председател на Националния съвет за сътрудничество по етническите и интеграционните въпроси, коментира, че по-строгите санкции за трафиканти, предложени от групата на Патриотичния фронт, имат ефект. Според него за това свидетелства и фактът, че шофьорът на катастрофиралия микробус е непълнолетен, с цел да бъде избегната наказателната отговорност. Симеонов каза още, че граничната ограда е завършена, като остава тя да бъде оборудвана с камери и датчици, което ще направи съоръжението невъзможно за преодоляване. \r\nМеждувременно стана ясно, че посланикът на Ислямска република Афганистан е посетил Областната болница в Пазарджик, където са настанени пострадалите нелегални мигранти от тежката катастрофа. Негово превъзходителство Зияуллах Махмуд се е срещнал с ръководството на лечебното заведение и настанените в болницата граждани на Афганистан. Двама от пострадалите са с опасност за живота.", "date": "2017-06-05", "title": "Прокуратурата не изключва пребиваващи у нас чужди граждани да са организатори на канал за бежанци (ОБЗОР)"}
{"url": "http://www.focus-news.net/news/2017/06/05/2401754/hurriyet-redzhep-erdogan-e-razgovaryal-s-liderite-na-darzhavite-ot-persiyskiya-zaliv-otnosno-krizata-s-katar.html", "text": "Президентът на Турция Реджеп Тайип Ердоган проведе телефонни разговори с лидерите на държавите от Персийския залив, за да намали напрежението в дипломатическата криза, съобщи вицепремиерът Нуман Куртулмус, пише Hurriyet. \r\n„Нашият президент, който също така е настоящият председател на Организацията за ислямско сътрудничество, активно се включи в процеса на разрешаване на проблема като проведе двустранни телефонни разговори с няколко държавни глави, от ислямски и от западни държави“, отбеляза Куртулмус след среща на кабинета в столицата. \r\nВ понеделник няколко арабски държави, водени от Саудитска Арабия и Египет, скъсаха дипломатически отношения с Катар, обвинявайки страната в подкрепяне на екстремисти. Същевременно няколко регионални и глобални актьори, сред които Турция и САЩ, призоваха спорът да бъде разрешен чрез диалог.  Мария Динкова", "date": "2017-06-05", "title": "Hurriyet: Реджеп Ердоган е разговарял с лидерите на държавите от Персийския залив относно кризата с Катар"}
