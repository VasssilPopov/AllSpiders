{"url": "http://www.focus-news.net/news/2019/07/03/2676732/sport-tsska-pobedi-shampiona-na-avstriya.html", "text": "ЦСКА завърши с престижна победа своя подготвителен лагер в Австрия. „Червените“ победиха местния хегемон и шампион Ред Бул Залцбург с минималното 1:0 в последната си проверка на австрийска земя. Единственият гол отбеляза бразилецът Евандро през първото полувреме, а през второто австрийците пропуснаха дузпа. В предишните си две контроли ЦСКА записа минимални поражения с 0:1 от шампионите на Унгария Ференцварош и на Украйна - Шахтьор Донецк.", "date": "2019.07.03", "title": "Спорт: ЦСКА победи шампиона на Австрия"}
{"url": "http://www.focus-news.net/news/2019/07/03/2676703/nimh-utre-na-mnogo-mesta-shte-ima-kratkotrayni-valezhi-i-gramotevichni-buri-ochakvat-se-lokalni-intenzivni-dazhdove-i-gradushki.html", "text": "През нощта с предимно умерен вятър от северозапад ще прониква хладен въздух. Над Северна България и планинските райони ще се развива купесто-дъждовна облачност и на места там ще има краткотрайни валежи и гръмотевични бури. Това съобщи за  Агенция \"Фокус\"  Красимир Стоев, дежурен синоптик в  Националния институт по метеорология и хидрология  (НИМХ). Утре с до умерен вятър от северозапад, а в източната половина от страната - от североизток, ще продължи да прониква хладен въздух. Въздушната маса ще е неустойчива и ще се развива купеста и купесто-дъждовна облачност и на много места ще има краткотрайни валежи и гръмотевични бури. Очакват се локални интензивни валежи и градушки. Температурите ще се понижат и преобладаващите максимални ще бъдат между 28° и 33°. \r\nНад Черноморието също ще се развива купеста и купесто-дъждовна облачност и на места ще превали и прегърми. Ще духа до умерен североизточен вятър. Максимални температури на въздуха: 27-29°. Температура на морската вода е 26-28°. Вълнението на морето ще е 2 бала. \r\nНад планините ще се развива купеста и купесто-дъждовна облачност и на много места ще има краткотрайни валежи и гръмотевични бури. Ще духа умерен, по билата и силен северозападен вятър. Максимална температура на височина 1200 метра около 23°, на 2000 метра – около 15°. \r\nАтмосферното налягане е близко до средното за юли – слабо ще се повиши. \r\nИ в петък в следобедните часове в много райони в Западна и Централна България ще превали и прегърми. На отделни места явленията временно ще са интензивни, възможни са и градушки. През почивните дни ще преобладава слънчево време, около и след обяд с купеста облачност, но вероятността за валежи е много малка. Температурите отново ще се повишават.", "date": "2019.07.03", "title": "НИМХ: Утре на много места ще има краткотрайни валежи и гръмотевични бури, очакват се локални интензивни дъждове и градушки"}
{"url": "http://www.focus-news.net/news/2019/07/03/2676707/georgi-stavrev-dalgogodishen-spasitel-vav-varna-mnogokratno-sam-pazil-todor-zhivkov-i-toy-ne-mozheshe-da-pluva.html", "text": "Да пазиш Тодор Живков на плажа не е било никак страшно. Първият държавен и партиен ръководител на социалистическа винаги е влизал в морето с пояс. Това коментира в интервю за  Радио „Фокус“ – Варна  дългогодишният спасител Георги Ставрев, който е бил и приятел и колега с доайена на Водноспасителната служба Лаврений Силов. Двамата са се обучавали около 1960-та година за водни спасители при д-р Белчев в някогашната Курортна поликлиника. Изкарват курс, когато водното спасяване все още се е култивирало, а спасители са ставали предимно  момчета, лежали в затвора и с криминални прояви. „С Лаврентий винаги сме имали единомислие. Даже ни избраха на Политбюро на плажа да бъдем спасители. Аз лично съм пазил Тодор Живков нееднократно. Той плуваше с едно кафяво поясче и аз бях с лодката Дианка до него. Никак не е страшно да го пазиш. Той се държеше много дистанцирано. Но и дори да е можел да плува, не са му разрешавали да влиза във водата без пояс“, разказа преди днешната Конференция по водно спасяване във Варна, Георги Ставрев. Той добави, че е имало и случаи, в които в „Евксиноград“, двамата колеги са пазили едновременно Тодор Живков и сина му Владимир. „Той беше много дисциплиниран тогава. Посещаваше някаква академия в Русия“, обясни възрастният спасител. По думите му, най-важното в професията е да се гледа водата, за да се открие проблемът навреме.  „Хората се давят на 10-15 метра. Който влиза навътре знае да плува“, коментира той.  Георги Ставрев неведнъж е спасявал и деца в обърнати водни колелета. Той е категоричен, че на всяка цена трябва да се въведе плуване в училищата. „Аз имам възможност да имам това наблюдение в Париж, където е дъщеря ми. Там децата от ранна възраст ги водят на басейн и ги учат да плуват“, коментира още той. \r\nДиана СТОЕВА", "date": "2019.07.03", "title": "Георги Ставрев, дългогодишен спасител във Варна: Многократно съм пазил Тодор Живков и той не можеше да плува"}
{"url": "http://www.focus-news.net/news/2019/07/03/2676704/dzhuzepe-konte-ne-vizhdam-mezhdu-interesite-na-italiya-i-evropeyskiya-proekt.html", "text": "Италианският премиер Джузепе Конте не вижда противоречие между националните интереси на Италия и проекта за обединена Европа. Това заяви италианският премиер в интервю за  ТАСС    в навечерието на официалното посещение на президента Владимир Путин в Италия. \r\n\"Не виждам противоречие между националните интереси и европейския проект. Трябва да се научим да отговаряме на интересите на гражданите - италианци, французи, испанци - и да ги впишем в рамката на обща стратегия. Необходимо е да се избегне това, общият европейски дом да задушава легитимните очаквания на отделните страни\", каза Конте.   Юлиян Марков", "date": "2019.07.03", "title": "Джузепе Конте: Не виждам между интересите на Италия и европейския проект"}
{"url": "http://www.focus-news.net/news/2019/07/03/2676706/tochka-severna-makedoniya-ima-li-nuzhda-ot-strah-vsichko-koeto-turistite-tryabva-da-znayat-za-morskoto-kuche-v-adriatika.html", "text": "В Адриатическо море наскоро се появи морско куче (вид акула)\r\nАкулата, която е снимана в Макарска в Корчула край Шибеник, последно е видяна в средата на миналия месец. В източната част на Адриатическо море до днес са докладвани 19 атаки от акули, от които 12 са завършили фатално. \r\n\"Акулата, забелязана в Макарска, е местен жител на Адриатическо море, в чиито води са регистрирани 33 вида. Появата на тези големи видове не е обичайна за водите в района, но далеч не е нещо сензационно”, обясни Гаич. Той добавя, че трябва да внимавате и да избягвате всякакъв вид тормоз и подход към тези дезориентирани животни. „Акулата мако е най-бързата акула в днешно време и се разпознава от факта, че може да има агресивни форми на поведение\", пише медията, позовавайки се на думите му. Той добавя, че мнението му за опасността, която застрашава плувците на Адриатическо море, винаги остава същото. „Няма никаква обективна опасност за хората във водите на Адриатическо море, нито пък причина за страх. От описаните почти 500 вида морски кучета, всичко на всичко 20% са опасни за хората”, казва Гаич, добавяйки, че другите видове са напълно безвредни.  \r\nВъпреки това казва още, че човек трябва да бъде внимателен, когато влезе във водата, защото в този момент той напуска своето \"естествено местообитание\". \r\nПревод и редакция: Милослава АНГЕЛОВА", "date": "2019.07.03", "title": "„Точка“ (Северна Македония): Има ли нужда от страх – всичко, което туристите трябва да знаят за морското куче в Адриатика"}
{"url": "http://www.focus-news.net/news/2019/07/03/2676705/kyustendil-obshtinskata-avtogara-v-dupnitsa-e-poluchila-kategorizatsiya.html", "text": "Общинската автогара в Дупница е получила категоризация. Това съобщи за  Радио „Фокус” – Кюстендил  Георги Зарев, управител на общинското дружество „Дупница Транс”. По думите му вече се провеждат срещи с фирмите за обществен превоз на пътници, с които се уточняват начините за ползване на автогарата. На последната среща са присъствали и зам.-кметовете на Община Дупница Олга Китанова и Крум Милев.  \r\n„Вървим към сключване на договор с превозвачите, тъй като гледаме в една посока. Има разбирателство и от двете страни и въпрос на малко време е споразуменията да бъдат официални”, каза Георги Зарев. По думите му е голям интересът от желаещи да започнат работа като оператори на пропускателен режим на автогарата и шофьори за новата автобусна линия 5, която ще тръгне в края на другия месец. Срокът за подаване на документи изтича в края на тази седмица, след което ще бъде направен и подбор. \r\nВенцеслав ИЛЧЕВ", "date": "2019.07.03", "title": "Кюстендил: Общинската автогара в Дупница е получила категоризация"}
{"url": "http://www.focus-news.net/news/2019/07/03/2676708/sport-opelka-nadigra-vavrinka-s-23-asa-v-petsetov-mach.html", "text": "Стан Вавринка и Рейли Опелка се надиграваха от сервис повече от три часа, преди американецът да спечели петсетовата битка от втори кръг на Уимбълдън със 7:5, 3:6, 4:6, 6:4, 8:6. Световният № 63 изоставаше в сетовете, но реализира 23 аса, за да стигне до най-доброто си представяне в турнирите от Големия шлем. За втора поредна година швейцарецът отпада в тази фаза от турнира, а американецът продължава срещу Милош Раонич, който постигна чиста победа с 3:0 сета срещу холандеца  Робин Хаасе. \r\nМеждувременно Беноа Пер продължи към трети кръг, след като съперникът му Миомир Кецманович се отказа поради контузия след два изиграни сета. Сърбинът падна и нарани крака си още в първия сет, а след това игра още един час, но не се чувстваше комфортно и се оттегли.", "date": "2019.07.03", "title": "Спорт: Опелка надигра Вавринка с 23 аса в петсетов мач"}
{"url": "http://www.focus-news.net/news/2019/07/03/2676709/aleksandar-damovski-mkd-mezhdunaroden-arbitrazh-tryabva-da-se-vklyuchi-v-izyasnyavaneto-na-problemnite-istoricheski-vaprosi-mezhdu-balgariya-i-makedoniya.html", "text": "Международен арбитраж трябва да се включи в изясняването проблемните исторически въпроси между България и Македония. Това каза за обзорното предаване  „Това е България“  на  Радио „Фокус“  главният редактор на електронното издание „МКД“ Александър Дамовски. Той допълни, че намирането на решение не зависи от екипите в Съвместната мултидисциплинарна комисия между България и Северна Македония, защото и от двете страни има заявки, че няма се постигне взаимна точка на компромис и продължаване на разговорите.  „Досега беше лесно – направиха се компромиси за Самуил, за Античността и т.н., но вече става въпрос за много сериозни моменти, които едностранно лежат в националния ген на македонския народ. Ще трябва да се съгласим на някакъв международен арбитраж, който ще ни предложи заключение за това, чий е Гоце Делчев, кой е Яне Сандански, Даме Груев, чия е била ВМРО, какво е Илинденското въстание“, обясни главният редактор на МКД.  Александър Дамовски допълни, че липсата на доказателства и по-сериозни исторически „записи“ е причината, поради която е постигнато по-лесно съгласие с България и Гърция по въпросите за Античността. Има уверения от гръцката опозиционна партия „Нова демокрация“, която е фаворит на предстоящите предсрочни парламентарни избори в Гърция, че при победа няма да ревизират Преспанския договор. \r\nЦоня СЪБЧЕВА", "date": "2019.07.03", "title": "Александър Дамовски, МКД: Международен арбитраж трябва да се включи в изясняването на проблемните исторически въпроси между България и Македония"}
{"url": "http://www.focus-news.net/news/2019/07/03/2676710/api-vremenno-dvizhenieto-pri-km-44-na-avtomagistrala-trakiya-v-posoka-sofiya-se-osashtestvyava-v-edna-lenta-poradi-ptp.html", "text": "Временно движението при км 44 на автомагистрала \"Тракия\" в посока София се осъществява в една лента поради пътнотранспортно произшествие (ПТП). Това съобщиха от пресцентъра на  Агенция \"Пътна инфраструктура\"  (АПИ). Трафикът се осъществява в активната лента и се регулира се от \"Пътна полиция\".", "date": "2019.07.03", "title": "АПИ: Временно движението при км 44 на автомагистрала \"Тракия\" в посока София се осъществява в една лента поради ПТП"}
{"url": "http://www.focus-news.net/news/2019/07/03/2676711/dimo-stryalkov-obshtinski-priyut-za-bezstopanstveni-kucheta-burgas-nyama-podadeni-signali-za-uhapvaniya-ot-bezdomni-kucheta.html", "text": "Няма подадени сигнали за ухапвания от бездомни кучета в Бургас. Това потвърди за  Радио „Фокус“ – Бургас  Димо Стрялков, директор на Общинския приют за безстопанствени кучета. „Има един сигнал от края на месец юни, че на бул. „Мария Луиза“ в Бургас жена е видяла две бездомни кучета около 18.00 часа и се е изплашила, но нищо сериозно не се е случило“, обясни Стрялков. Той добави, че днес екип на приюта е заловил друго голямо безстопанствено куче на бул. „Захари Стоянов“, по подаден от граждани сигнал на тел. 112. „Големите размери на кучетата плашат гражданите и те знаят, че могат да се свързват с нас чрез спешния телефон“, допълни Стрялков. \r\nТой добави, че горещите летни дни са изпитание за животните в приюта, затова екипът се е ангажирал да им доставя повече вода, както и да се погрижи за освежаването на клетките два пъти дневно. \r\nМария ПОПЧЕВА", "date": "2019.07.03", "title": "Димо Стрялков, Общински приют за безстопанствени кучета – Бургас: Няма подадени сигнали за ухапвания от бездомни кучета"}
{"url": "http://www.focus-news.net/news/2019/07/03/2676712/nezavisimaya-gazeta-kadrovite-kombinatsii-v-es-sa-trevozhni-za-rusiya.html", "text": "Кадровите комбинации в ЕС са тревожни за Русия, пише руският вестник  „Независимая газета“  в материал представен без редакторска намеса. \r\nСлед интензивни тридневни преговори в Брюксел държавните и правителствените ръководители на ЕС успяха да се споразумеят за кандидатите за ключови постове в Европейския съюз. Постигането на компромис стана възможно благодарение на изоставянето на системата „водещ кандидат“, въз основа на която ръководителят на Европейската комисия (ЕК) бе определян преди това в ЕС. Фактът, че политиците, най-вече известни в собствените си страни, станаха кандидати за висшите постове, предизвикаха истински шок сред европейците. \r\n„Избрахме две жени и двама мъже в четири основни позиции. Идеален баланс между половете. Много съм щастлив от това. В края на краищата Европа е жена ”, заяви председателят на Европейския съвет Доналд Туск след срещата на върха. Решението, което струваше много часове преговори, се превърна в истинска сензация. Победителят в битката за най-високата длъжност в Брюксел - поста на ръководител на Европейската комисия стана министърът на отбраната на Германия, Урсула фон дер Лайен, чието име не беше споменато от никого в този контекст преди това. Когато гласуваха за кандидатурата си, лидерите на страните от Съюза показаха истинска европейска солидарност. \r\nСамият Туск, чийто срок изтича на 1 декември, ще бъде заменен от белгийския премиер Шарл Мишел. Той ще ръководи Съвета на Европа в продължение на 2,5 години и мандатът му може да бъде подновен още веднъж. „Да станеш председател на Европейския съвет е голяма отговорност и задача, която ще изпълнявам решително“, каза Мишел. Той изрази надежда, че Европейският парламент (ЕП) ще одобри кандидатурата на Фон дер Лайен и обеща да направи всичко възможно да създаде \"обединена Европа, която зачита националното многообразие\". \r\nЗа поста на върховен представител по въпросите на външните работи и политиката на сигурност Европейският съвет определи испанския външен министър Жозеп Борел. Неговото официално назначение обаче изисква съгласието на новия председател на ЕК. Последното се одобрява с мнозинство от гласовете на ЕП. Наблюдателите смятат, че канцлерът Ангела Меркел няма да допусне европейските финанси да попаднат под френски контрол, но Кристин Лагард, която сега оглавява Международния валутен фонд, е номинирана за председател на Европейската централна банка (ЕЦБ). Европейският съвет ще вземе официалното решение за назначаването на Лагард, която световните медии наричат \"рок звезда в света на финансите\", след консултации с ЕП и Управителния съвет на ЕЦБ. Както е известно, мандатът на председателя на ЕЦБ е осем години. \r\nТакава комбинация от номинации беше истинска изненада за много експерти. Сред номинираните за водещи позиции в ЕС не беше един от онези, които първоначално бяха номинирани от основните политически фракции на ЕП в системата на \"водещия кандидат\". Миналата седмица германецът Манфред Вебер, който оглавява най-голямата фракция - Европейската народна партия (ЕНП), напусна надпреварата за поста на ръководител на Европейската комисия. Неговата номинация, направена най-малко преди шест месеца и беше активно подкрепян от Меркел. \r\nСлед изборите ръководителят на ЕНП беше изправен пред ожесточена съпротива от страна на редица европейски лидери, водени от френския президент Еманюел Макрон. Изглеждаше, че това отваряше пътя за кандидата на социалдемократите, холандският кандидат Франс Тимерманс, който понастоящем заема поста на първия заместник-председател на ЕК. Особено след като неговата фигура подхожда както на Париж, така и на Берлин. Въпреки това, срещу назначаването на Тимерманс рязко се обявиха Чешката република, Словакия, Полша, Унгария и Италия. Наред с други неща, тези страни мотивираха позицията си от силно несъответствие с позицията на холандеца във възгледите за миграцията. До скоро шансовете да заеме мястото на Жан-Клод Юнкер на датският комисар Маргрете Вестагер от фракцията на либералните демократи бяха високо оценени. Сега тя заема длъжността европейски комисар по конкуренцията. Много експерти изтъкнаха, че тя е най-компромисната фигура и прогнозираха, че ще стане ръководител на ЕК. Между другото да се говори, че Тимерманс и Вестагер ще бъдат оставени зад борда от Брюксел, не е необходимо. Те са номинирани за заместник-председатели на ЕК. \r\n„На хората, които отидоха на изборите във всички европейски страни, беше обещано, че този път решението няма да бъде бюрократично, а демократично”, заяви в интервю за НГ германският политолог, научен директор на немско-руския форум Александър Рар. \"В действителност обаче нямаше демократично решение.\" Всичко ясно показва, че ЕС не е демократизиран, а европейският парад се ръководи изцяло от ръководителите на националните правителства, а не от европейските институции, каза експертът. \r\n\"Това е германско-френско споразумение за номиниране на подходящи хора за лидерство, които никой не е очаквал да види на тези места\", каза експертът. Според него новите лидери в своята дейност ще се подчиняват на волята на лидерите на държавите. „Няма да има движение към демократичен нов политически съюз под формата на Съединените американски щати. ЕС е много разделен, така че ще бъде по-трудно да се вземат решения, отколкото преди, каза анализаторът. „Просто много различни политически сили са попаднали в Европейския парламент. Там десните и зелените се увеличиха, докато центристките партии или народните партии понесоха загуби в цяла Европа. Последните в Европейския парламент, въпреки че те все още се държат в средата, в действителност са лишени от всякаква власт.\" \r\nСпоред Рар, Берлин и Париж, които ефективно разделят властта помежду си, се опитват да запазят контрола си върху европейските процеси. Това обаче не е лесно за тях, тъй като се създава много силна и открита опозиция в лицето на поляците, унгарците и италианците. \r\nГоворейки за това, какво да очаква Москва от ротации на персонала в Брюксел, анализаторът посочи силния ангажимент на Фон дер Лайен и Лагард по отношение на трансатлантическите убеждения. \"Фон дер Лайен е една от онези политици в германския кабинет, който може би се отличават с най-критичното отношение към Русия\", каза Рар. \"Разбира се, тя няма да бъде единствената, която ще определя пътя към Русия, въпреки че може да промени позицията си, както правят много политици. Засега обаче мисля, че не си струва да се надяваме, че нещо ще се подобри с новия състав на европейското ръководство. Тук нищо добро, било то в развитието на идеята за създаване на единно икономическо пространство от Лисабон до Владивосток или за отмяна на санкциите, не може да се чака. \" \r\nПрипомняме, че по-рано през май, в интервю за Periodico Борел, който ще отговаря за външната политика на ЕС, когато говори за геополитическите предизвикателства на Стария свят, използва термина „стар враг“ по отношение на Русия. След думите му, че Москва отново потвърждава присъствието си в света и „се превръща в заплаха”, испанският посланик бе извикан в руското външно министерство. В друго интервю за същото издание политикът заяви, че е бил разбран погрешно. „Не казах, че Русия е враг на Испания, говорих за Европа. Казах, че Европа вижда как бившият й защитник Съединените щати престава да го защитава и как бившият му съперник или враг се появява отново, имайки предвид СССР ”, обясни Борел. \r\nРар не изключи възможността в ЕП да има сили, които да се опитват да се намесят в назначението. „Европейските депутати могат да кажат: уморени сме от френско-германското задкулисно споразумение. Ние ще отхвърлим тези номинации, не ни попитаха въобще“, предложи експертът. „ Ето защо мисля, че през следващите дни ръководителите на европейските страни ще извиват ръцете на европейските депутати, ще говорят с тях, ще ги убеждават и сплашват някъде. Ако тези кандидати не бъдат одобрени в Европейския парламент, те ще се опозорят, нещо което не могат да си позволят. Такъв удар по  институциите от държавните глави на ЕС никога не е имало\" Отхвърлянето на кандидатите, предложени от Европейския съвет, каза той, ще бъде силен удар за Макрон и Меркел. „Ето защо на депутатите ще им набиват в главите: в никакъв случай да не се провалят тези кандидати, защото по този начин унищожавате политическите кариери на лидерите на Франция и Германия. Мисля, че аргументите им ще стигнат до това, но да поживеем и ще видим“,  добави анализаторът. \r\nМеждувременно поне една интрига в ЕС стана по-малко: в сряда в Страсбург европейските депутати избраха нов ръководител на ЕП. Те гласуваха за италианеца Давид Сасоли. Той вече е успял да заяви, че към момента не вижда никакви предпоставки за промени в подхода на ЕС към санкциите срещу Русия. \"Струва ми се, че няма предложения за преразглеждане на вече взети решения\", каза политикът. Той призна, че „има свои собствени идеи“ по този въпрос, но не ги е разкрил, като се има предвид, че като председател на ЕП той не трябва да ги изразява.  Юлиян Марков", "date": "2019.07.03", "title": "„Независимая газета“: Кадровите комбинации в ЕС са тревожни за Русия"}
{"url": "http://www.focus-news.net/news/2019/07/03/2676713/ministar-temenuzhka-petkova-kaso-saedinenie-e-prichinata-za-spiraneto-na-shesti-blok-na-aets-kozloduy.html", "text": "Късо съединение е причината за спирането на Шести блок на АЕЦ „Козлодуй“. Това каза министърът на енергетиката пред журналисти във връзка с изключването на шести блок на АЕЦ „Козлодуй“, предаде репортер на  Агенция „Фокус“ . „В 13.50 часа шести блок на АЕЦ „Козлодуй“ беше изключен от енергийната система на страната. Причината за това беше задействана електрическа защита. Беше направена проверка по отношение на това какво е предизвикало задействането на тази защита. Оказа се, че е на лице късо съединение“, обясни министърът. „Тъй като системата е автоматизирана и изключително прецизна, тя дава веднага сигнал къде е възникналия проблем. Екипите на АЕЦ „Козлодуй“ работиха през последните няколко часа. Отстранена е тази повреда“, каза още Петкова. „В 17.52 часа шести блок е въведен в електро-енергийната система на страната. Очаква се до 18.30 да влезе и в паралел. До 22.00 часа очакваме да достигне мощност до 700 MW и след това да достигне пълната си мощност“, допълни тя. Министър Петкова обясни, че няма опасност от недостиг на ток. „В рамките на денонощието ще достигне своята максимална мощност. Пети блок работи на пълна мощност. Енергийната система на страната е стабилна. ТЕЦ „Марица 2“ е в много добро състояние. Има готовност да се включи. Хората трябва да бъдат спокойни. Бизнесът също. Има достатъчно електрическа енергия“, допълни тя.   \r\nПеткова каза още, че в тези дни има рекордно предлагане на борсата. „Мащабите достигнаха до 31 276 MW/h. Не е налице дефицит на предлагане на електрическа енергия. ТЕЦ „Марица Изток 2“, Националната електрическа компания и АЕЦ „Козлодуй“ предлагат своята електрическа енергия“, каза Петкова. „От една страна по ангажимента с БЕХ - електричество и от друга страна всички други свободни количества електрическа енергия се търгуват само пред българската независима енергийна борса на нейните различни платформи. Никъде няма ниски цени, вие виждате какви са цените и на другите борси“, обясни министърът. „Причините за това са комплексни. На първо място завишените цени на емисиите. При всички случаи, аз съм сигурна, че и от страна на регулатора ще бъдат предприети действия да бъде изисквана информация във връзка с вчерашната ситуация на пазара. Надявам се регулатора в рамките на своите компетентности да извърши проверки, така че да видим дали наистина има проблеми или е просто някакво моментно състояние на пазара“, каза още Петкова.", "date": "2019.07.03", "title": "Министър Теменужка Петкова: Късо съединение е причината за спирането на Шести блок на АЕЦ „Козлодуй“"}
{"url": "http://www.focus-news.net/news/2019/07/03/2676715/zoran-zaev-evropa-nyama-badeshte-bez-razshiryavane.html", "text": "Европа няма бъдеще без разширяване, казва премиерът Зоран Заев, като добави, че този факт е известен и на държавите-членки на Европейския съюз, предава думите му македонският телевизионен канал  ”TB 21” \r\nНеговото изявление е в отговор на острите думи на Макрон преди два дни, когато той казва, че се противопоставя на разширяването, ако преди това не бъдат извършени реформи във функционирането на институциите на Съюза. Северна Македония не иска незабавно да стане член на ЕС, каза Заев, а само  да започне преговорите като награда за решените политически въпроси. \r\nВицепремиерът по европейските въпроси Буяр Османи заяви пред ТВ 21 вчера, че разногласията между европейските лидери могат да попречат на процеса, но не и да пречат на датата за започване на преговори. \r\nСкептицизмът на Макрон за разширяването настъпи след като няколко дни поред ръководителите на държавите-членки не успяха да постигнат споразумение за назначаването на ръководители на ЕС. \r\n„Аз съм скептичен относно бъдещето на ЕС с неговото разширяване, в ситуация, в която виждаме, че между 28 държави не може да се сключи сделка. Не одобрявам всяко разширяване, преди да има дълбока институционална реформа на ЕС“, каза Макрон. \r\nВъпреки разногласията и съперничеството Франция - Германия, Европейският маратон приключи с номинирането на нови лидери на ЕС миналата вечер. \r\nПредседателят на комисията ще бъде Урсула фон дер Лейен, министър на отбраната на Германия, страна, която, за разлика от Франция и няколко други държави-членки, разглежда положително разширяването. \r\nВицепремиерът Буяр Османи също коментира назначаването й. \r\nЗа премиера Заев новият състав е в полза на европейската перспектива за всички страни-кандидатки за ЕС.  Юлиян Марков", "date": "2019.07.03", "title": "Зоран Заев: Европа няма бъдеще без разширяване"}
{"url": "http://www.focus-news.net/news/2019/07/03/2676714/pazardzhik-nad-70-detsa-se-vklyuchiha-v-letni-zanimaniya-v-prirodonauchniya-muzey-v-panagyurishte.html", "text": "В двора на Природонаучния музей в Панагюрище се проведе първият ден от летните занимания за деца и ученици, съобщиха от  Историческия музей в града . Над 70 деца майсториха хранилки за птици от пластмасови бутилки, правиха фигурки на животни от пластелин и природни материали, рисуваха на асфалт, разиграваха игри. Най-голям интерес малчуганите проявиха към рисуване и оцветяване на вече зададени модели. След тези дейности децата разгледаха интерактивните експозиции в музея. Ръководители, ученици и бъдещи ученици благодариха на музейните работници за организираните занимания и топлото посрещане. Летните занимания в Панагюрище продължават, като утре те ще се проведат в двора на Историческия музей.", "date": "2019.07.03", "title": "Пазарджик: Над 70 деца се включиха в летни занимания в Природонаучния музей в Панагюрище"}
{"url": "http://www.focus-news.net/news/2019/07/03/2676716/svoboden-pechat-severna-makedoniya-albaniya-cherna-gora-gartsiya-harvatiya-sravnete-tsenite-predi-da-reshite-kade-da-otidete.html", "text": "Какво можете да очаквате, ако решите да пътувате до една от тези страни? Сезонът на летните отпуски започна и повечето от гражданите вече са уредили туристическите договорености и планират къде ще летуват, предава македонското електронно издание „Свободен печат“. Македонците най-много летуват от почивките си в Гърция, по-малко в Черна гора, България и Хърватия, а през последните години Албания става още по-привлекателна. По отношение на  Албания  страна е туристическа дестинация с ниски цени за настаняване, храна и напитки. Най-известните дестинации са Драч, Валона, Саранда и Ксамил. Валутен курс – 1 евро – 122 леки; апартаменти – 5-20 евро (1 нощувка, в зависимост от броя на лицата и броя стаи), обяд в ресторанти за двама души възлиза 5-10 евро, кафе на плажа – 0,60 евроцента, вода 1,5 л – 0,40 евроцента, топка сладолед – 0,50 евро, хлябът е 0,50 евроцента.  \r\nПо отношение на  Черна Гора  медията пише, че се характеризира с красиви плажове, ниски цени за настаняване, евтини храни и напитки. Най-известните курорти са Будва, Улцин, Херцег Нови Тиват, Игало, Сутоморе. Валута – евро. Хотели – 25-150 евро  за стая за един ден за един човек; апартаментите варират между 20-200 евро за 1 нощувка, в зависимост от броя на хората и стаите.  \r\nОбядът в ресторант за двама души възлиза между 7 и 50 евро, а кафе на плажа – 1 - 2 евро.  \r\nВодата излиза от 1,5 л – 0,50 евроцента, хлябът е 0,45 евроцента, безалкохолно – 2, бирата – 1,40, а топка сладолед – 0,50 евроцента.  \r\n„Свободен печат“ пише, че през последните години  Хърватия  е станала по-малко привлекателна за македонсктие граждани поради високите цени. А любими дестинации са: Макарска, Ровин, Дубровник, островите Хвар, Брач, Корчула. Валутатата е куна, като 1 евро – 7,40 куни. Хотелите са между 35 и 150 евро за стая за нощ за един човек. Апартаменти могат да се намета между 32-100 евро на нощувка, в зависимост от броя на хората и броя стаи. Обяд в ресторанти за двама души - 40-150 евро. Кафе на плажа – 2,5-5 евро, вода 1,5 л – 1 евро, хлябът е 0,70 евроцента. Безалкохолна напитка – 2 евро,  бира – 2,50 евра, топка сладолед – 1,5 евро.  \r\nМедията предава какви са цените и в  Гърция . Цените в страната не се различават много от предишните години, въпреки че  те варират от мястото. Валутата е евро.  \r\nОтново в зависимост от броя на нощувките и този на стаите хотела варира между 40-100 евро, докато апартаментите – 35-50 евро за 1 нощувка. Обяд в ресторанти за двама души – 20-50 евро.  \r\nКафе на плажа – 2-5 евро, вода 1.5 л – 1.5 евро, хляб – 0.70 – 1.20 евро, йогурт – 2-4 евро, бира – 3-5 евро, топка сладолед – 1,5 евро.  \r\nПревод и редакция: Милослава АНГЕЛОВА", "date": "2019.07.03", "title": "“Свободен печат” (Северна Македония): Албания, Черна гора, Гърция, Хърватия – Сравнете цените преди да решите къде да отидете"}
{"url": "http://www.focus-news.net/news/2019/07/03/2676343/predstoyashti-sabitiya-v-stranata-za-3-yuli-agentsiya-fokus.html", "text": "*** \r\nОт 09.00 часа в Народното събрание ще се проведе редовно пленарно заседание. \r\n*** \r\nОт 10. 00 часа ще се проведе редовно заседание на Министерски съвет \r\n*** \r\nОт 9.30 часа в хотел Рамада ще се проведе семинар на тема „ИКГ/Дигитализацията – прогнозиране на нововъзникващи рискове“.  В събитието ще участват президентът на КНСБ Пламен Димитров, вицепрезидентът на КНСБ д-р Иван Кокалов, както зам.-министърът на труда и социалната политика Лазар Лазаров. \r\n*** \r\nОт 13.00 часа в официалната зала на Столична община заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ Зорница Русинова ще подпише договор с кмета Йорданка Фандъкова за предоставяне на услугата „Патронажна грижа“ на възрастни хора над 65 г. и хора с увреждания. \r\n*** \r\nОт 08.30 часа 12 състав на Специализирания наказателен съд ще гледа състави на придобиване и държане на наркотични вещества спрямо Марио Т., Тодор Г., Петко С., Венцислав Д. и Ивайло С. \r\n*** \r\nОт 09.00 часа в зала „Проф. Марин Дринов“ (Голям салон на БАН) на ул. „15 ноември“ № 1, ще се открие „Седмица на бенефициентите на Фонд „Научни изследвания“. \r\n*** \r\nОт 09.30 часа в Съвета за електронни медии започва изслушването на кандидатите за генерален директор на БНТ. \r\n*** \r\nОт 10.00 часа VІІІ състав на Специализирания наказателен съд ще гледа делото за образуване и ръководене на организирана престъпна група срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен С. и Славияна В. \r\n*** \r\nОт 10.00 часа 15 състав на Специализирания наказателен съд ще гледа делото за образуване и ръководене на организирана престъпна група срещу Христон М., Филип Ч., Мехмед М., Венко Д. и Ергюн Б. \r\n*** \r\nОт 10.00 часа VI състав на Специализирания наказателен съд ще гледа делото за образуване и ръководене на организирана престъпна група срещу Емил М., Мартин Д. и Калоян Б. \r\n*** \r\nОт 10.00 часа 10 състав на Специализирания наказателен съд ще гледа делото за участие в ръководството на престъпна група срещу Мариана Г., Милена Д. и Ивелина Л. \r\n*** \r\nОт 10.00 часа XXIII състав на Специализирания наказателен съд ще гледа делото за участие в ръководството на престъпна група срещу Веселин М., Методи М. и Росен Т. \r\n*** \r\nОт 10.00 часа XIX състав на Специализирания наказателен съд ще гледа квалифицирани състави за изнудване срещу Петър С. \r\n*** \r\nОт 10.00 часа VII състав на Специализирания наказателен съд ще заседава по делото образуване и ръководене на организирана престъпна група срещу Еленка Т. \r\n*** \r\nОт 11.00 часа ХVІІ състав на Специализирания наказателен съд ще заседава по делото образуване и ръководене на организирана престъпна група срещу Валентин Х., Николай И., Иво И., Красимир Б., Юлиян К., Красимир Л., Михаил Т., Добрин Д. и Гриша Д. \r\n*** \r\nОт 11.00 часа в Зала Роял на София Хотел Балкан ще бъдат представи резултатите от проучването за тазгодишния индекс за безопасно шофиране. В събитието ще участват Ангел Попов, заместник-министър на транспорта, информационните технологии и съобщенията, Малина Крумова, председател на Държавна агенция \"Безопасност на движението по пътищата“, Бойко Рановски, изпълнителен директор на Изпълнителна агенция „Автомобилна администрация“, Алекси Кесяков, МВР. \r\n*** \r\nОт 11.30 часа в зала „Триадица“ в Гранд хотел София ще бъдат представени резултатите от първото тримесечие на 2019 г. за тенденциите и нивата на незаконна търговия с цигари от проучването на празните опаковки. \r\n*** \r\nОт 13.00 часа в залата на етаж 5 в Министерство на образованието и науката ще се проведе пресконференция за представяне на резултатите от националното външно оценяване за учениците от VII клас. \r\n*** \r\nОт 13.30 часа ХІ състав на Специализирания наказателен съд ще заседава по делото образуване и ръководене на организирана престъпна група срещу Станислав С., Станислав Т., Калин С., Йордан М. и Симеон С. \r\n*** \r\nОт 13.30 часа в заседателната зала в сградата на Висшия съдебен съвет, ул. „Екзарх Йосиф“ № 12, ще се проведе заседание на Прокурорската колегия на Висшия съдебен съвет. \r\n*** \r\nОт 13.30 часа 10 състав Специализирания наказателен съд ще гледа делото за участие в ръководството на престъпна група срещу Никола Б., Билян К. и Любомира И. \r\n*** \r\nОт 13.30 часа XVII състав Специализирания наказателен съд ще гледа квалифицирани състави на изнудване срещу Милчо Б. и Христо Т. \r\n*** \r\nОт 14.00 часа VІІ състав Специализирания наказателен съд ще гледа делото за образуване и ръководене на организирана престъпна група срещу Лазгин Х., Ивайло Д. и Али Х. \r\n*** \r\nОт 15.00 часа XVII състав Специализирания наказателен съд ще заседава по делото за участие в организирана престъпна група срещу Божидар М. \r\n*** \r\nОт 15.30 часа XI състав Специализирания наказателен съд ще заседава по делото за участие в ръководството на престъпна организация срещу Билял Х. и Айдън Д. \r\n*** \r\nОт 18.00 часа на Малката сцена на Софийската опера и балет клуб „Приятели на Вагнеровия оперен театър“ ще дадат отговор на въпроса какво прави Софийската опера българския Байройт на Балканите. \r\n*** \r\nОт 19.00 часа в Балната зала на хотел „Интерконтинентал“ ще се проведе връчването на годишните банкови награди „Банка на годината“. \r\n*** \r\nОт 10.00 часа пред площад „Никола Вапцаров“ ще се открие инициативата Международен ден без найлонови торбички. \r\n*** \r\nОт 11.00 часа в Комплексен онкологичен център – Бургас ще бъде даден старт на проекта за изграждането на нова сграда – корпус №3, към центъра. \r\n*** \r\nОт 15.00 часа в Заседателната зала на Общината ще започне пресконференция за предстоящото единадесето издание на Бургаски музикални празници \"Емил Чакъров\" - фестивал, организиран от Община Бургас и Държавна опера – Бургас. \r\n*** \r\nОт 11.00 часа в Музея по история на медицината ще се проведе Научно-практическа конференция по водно спасяване. Изданието е посветено на доайена на водното спасяване във Варна и България Лаврентий Силов. Организатор е БЧК в рамките на Седмицата на водното спасяване. \r\n*** \r\nОт 14.00 часа флашмоб за раздаване на пазарски торби за многократна употреба ще се проведе на Синия пазар. \r\n*** \r\nОт 18.00 часа в Арт галерия Le Papillon ще бъдат представени акварелни творби на Андриан Бекяров. Изложбата е включена в съпътстващата програма на второто издание на Международно Триенале на Акварела – Варна 2019. \r\n*** \r\nОт 10.30 часа в х-л „Панорама“ ще се проведе заключителна пресконференция по проект „Млад проектен ръководител в трансграничния регион“ по програма Интеррег V-A Румъния – България. \r\n*** \r\nОт 10.30 часа в Детски отдел на РБ „Христо Ботев“ ще бъде открито „Лято в библиотеката 2019г.“. \r\n*** \r\nОт 11 часа на пл. „Свобода“ ще се състои концерт на Духов оркестър – Добрич. \r\n*** \r\nОт 10.00 часа в Историческия музей в Панагюрище се открива Лятна ваканционна програма за деца и ученици. \r\n*** \r\nВ 09.30 часа  на кръстовището на улиците „Тодор Александров“ и “Дрин“ кметът на район „Южен” Борислав Инчев ще даде старт по изграждането на нова детска площадка. \r\n*** \r\nВ 10.00 часа в пресклуба на БТА ще се проведе пресконференция на кандидатът за кмет на Пловдив на предстоящите избори за местна власт Николай Иванов, подкрепен от широка коалиция от партии, неправителствени организации и граждани. \r\n*** \r\nОт 11.00 часа в Дом на културата „Борис Христов“ ще се проведе среща от информационна кампания за новите правила на Десета конкурсна сесия на Националния иновационен фонд (НИФ). \r\n*** \r\nОт 18.00 часа в Зала „Сезони” на Голямата къща (ул. „Кръстю Пастухов” 18) анализаторът и народен представител от БСП проф. Иво Христов ще коментира геополитически теми и процеси. \r\n*** \r\nОт 9.00 часа на спортна база \"Гнездо на орли\" ще се състои турнир по футбол. \r\n*** \r\nОт 10.00 часа в Детския отдел на библиотека „Родина“, ул. „Българско опълчение“, 69, ще гостуват „Зелени Балкани“ – Стара Загора с представление на  Куклен театър „Слънчице“ – етюди и танци. \r\n*** \r\nОт 19.00 часа в Народно читалище „Св. Климент Охридски  1858“ ще се проведе концерт бенефис на джаз-балет „Каприз“ с участието на клуб „Кариби“, ВС „Розов Свят“ и ДМФ „Звездопад“. \r\n*** \r\nОт 21.00 часа на сцена „Лапидариум“ на Регионалния исторически музей – Стара Загора ще бъде представена постановката „Енергични хора“ – спектакъл на Драматичен театър „Гео Милев“ – Стара Загора. \r\n*** \r\nОт 10.30 часа в залата на НЧ „Будител-1997“ ще се проведе откриваща пресконференция по проект „Изграждане на четири центъра за грижа за лица с психични разстройства на територията на Община Струмяни”.", "date": "2019.07.03", "title": "Предстоящи събития в страната за 3 юли (Агенция „Фокус“)"}
{"url": "http://www.focus-news.net/news/2019/07/03/2676356/afp-ukrayna-ne-iska-nablyudateli-ot-pase-na-parlamentarnite-izbori.html", "text": "Украйна във вторник обяви, че оттегля поканата си към наблюдатели от Парламентарната асамблея на Съвета на Европа (ПАСЕ) да наблюдават изборите по-късно този месец в знак на протест срещу възстановяването на пълноправното членство на Русия в организацията, предава  AFP .  \r\nРуските делегати бяха лишени от правото си на глас в ПАСЕ през 2014 г., след като Москва анексира Крим от Украйна, но миналата седмица им беше позволено да се върнат въпреки силните възражения на Киев.  \r\nПредседателят на украинския парламент Андрий Парубий заяви във вторник, че е подписал писмо до президента на ПАСЕ, че техните наблюдатели вече не са добре дошли на парламентарните избори, които ще се проведат на 21 юли.  \r\n\"Представители на една страна агресор, Русия, не могат да бъдат сред международните наблюдатели, те ще бъдат агенти на хибридна война, а не наблюдатели\", пише Парубий на своята страница в социалната мрежа „Фейсбук“.  \r\n\"Всяко влияние на Русия върху украинските избори, по всякакъв начин, не е приемливо.\"  \r\nУкрайна, заедно с Грузия, Естония, Латвия, Литва, Полша и Словакия, безуспешно се опитаха да блокират завръщането на Русия в ПАСЕ, но то беше одобрено с 116 гласа \"за\" и 62 „против\".   Юлиян Марков", "date": "2019.07.03", "title": "АFP: Украйна не иска наблюдатели от ПАСЕ на парламентарните избори"}
{"url": "http://www.focus-news.net/news/2019/07/03/2676345/independent-yuni-e-nay-goreshtiyat-mesets-registriran-na-zemyata.html", "text": "Юни е бил най-горещият месец, регистриран на Земята, твърди сателитната агенция на Европейския съюз, пише британското ляво-либерално издание  Independent .  \r\nДанните, предоставени от Службата за промяна на климата Коперник (C3S), записани от Европейския център за средносрочни прогнози за времето от името на ЕС, показаха, че средната глобална температура за юни 2019 г. е била най-високата за месеца.  \r\nДанните показват, че средните европейски температури за юни 2019 г. са над 2 градуса по Целзий над нормалните и температурите са 6-10 градуса над нормалните за Франция, Германия и Северна Испания през последните дни на месеца, според C3S.  \r\nСредната глобална температура е с около 0.1 ° C по-висока, отколкото през предходния най-топъл юни през 2016 година.  \r\nЕксперти казаха, че изменението на климата е направило рекордната европейска топлинна вълна миналата седмица поне пет пъти по-вероятно да се случи, според последните анализи.  \r\nПревод и редакция:", "date": "2019.07.03", "title": "Independent: Юни е най-горещият месец, регистриран на Земята"}
{"url": "http://www.focus-news.net/news/2019/07/03/2676344/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Конфликтът в Либия, пускането в експлоатация на Трансанадолския газопровод и турско китайските отношения са сред темите на световния печат. \r\n*** Турция предоставя военна помощ на либийските власти, което е позволило на правителството на националното съединение (ПНС) в Триполи да задържи напредъка на маршал Халифа Хафтар , което беляза началото на ново противопоставяне между Турция и петролните монархии от Залива, пише американския вестник  The Wall Street Journal . \r\nРолята на Турция в либийския конфликт бе разкрита тази седмица, когато войски, верни на Халифа Хафтар, военният командир, подкрепян от Саудитска Арабия и Обединените арабски емирства заявиха, че са унищожили произведен от Турция дрон близо до Триполи. В нов изблик на напрежение Турция обвини Хафтар, че е отвлякъл шестима техни граждани и заплаши, че ще се намеси директно срещу командира, ако не бъдат пуснати незабавно. \r\nТурските власти отказаха да коментират предполагаемата загуба на безпилотен самолет, но заявиха в понеделник, че шестте граждани, описани от тях като моряци, са били освободени. \r\nУчастието на Турция и монархиите в Персийския залив на противоположните страни на либийското бойно поле бележи драматична ескалация на насилието в надпревара за регионално господство. Турция помага на Катар да заобиколи блокадата на Саудитска Арабия и ОАЕ. В Сомалия борбата за контрол на пристанищата и морските пътища е поставила Турция и Катар срещу Саудитска Арабия и ОАЕ. \r\nНо никъде регионалното съперничество не е по-пряко и по-жестоко, отколкото в Либия, където положението на страната е достигнало до един от най-лошите си моменти от свалянето и смъртта на Моамар Кадафи през 2011 г. Въпреки международното оръжейно ембарго, сблъсъците се увеличиха, като повече от 700 души са загинали през последните три месеца, според данни на ООН. \r\n\"Това се превръща във война на пълномощници\", каза Ахмед Маитек, вицепремиер на Либия. \r\nСлед като Хафтар започна атака срещу либийската столица в началото на април, правителството в Триполи изпрати пратеници в Анкара, търсещи спешна помощ. Анкара, която има по-голяма близост с правителството в Триполи, се стреми да противодейства на намесата на монархиите в Персийския залив в страната и да попречи на  Хафтар да контролира Либия, съобщиха турски официални лица, които говорят под условия на анонимност. Турските власти за първи път се съгласиха да доставят бронирани превозни средства, а по-късно и безпилотни летателни апарати и други оръжия в Триполи. \r\n\"Няколко страни оттеглиха подкрепата си за официалното либийско правителство, но Турция запълва празнината\", каза Мустафа Ел Сагезли, бивш заместник-министър на вътрешните работи в предишното правителство на Либия, който ръководи програма на ПНС, целяща да върне отново либийски бойци в цивилния живот. \r\nОт началото на атаката си над Триполи Хафтар не успява да постигне значителен напредък към столицата, след като съперничещи си милиции се обединиха в подкрепа на правителството. Първоначално ограниченото въздействие на доставките на оръжие в Турция стана видимо миналата седмица, тъй като лоялните на ПНС сили успяха да спрат напредъка на Хафтар и да превземат базата му на юг от столицата. \r\nПрез последните години Египет и ОАЕ предоставиха въздушна подкрепа на силите на маршал Хафтар, според панел на ООН, който наблюдава оръжейното ембарго. Египет отрича да осигурява въздушна подкрепа и ОАЕ не признава документираното присъствие на своите самолети в Либия. Саудитска Арабия твърди, че запазва неутралитет  в Либия, а саудитските власти не са коментирали подкрепата си за Хафтар. \r\n*** Трансанадолският газопровод (ТАНАП), основният сегмент от Южния газов коридор (ЮГК), който ще транспортира азерски газ за Турция и Европа, е пълен и готов за транспортиране на азербайджански газ директно в Европа от вчера, заяви Държавна нефтена компания на Азербайджан (СОКАР), пише турското англоезично издание  Daily Sabah \r\nВ изявление вчера СОКАР съобщи, че след приключването на Трансадриатическия газопровод (ТАП), последният участък от ЮГК за природен газ, произведен в азербайджанското находище Шах Дениз-2, ще бъде доставен в Европа чрез ТАНАП и ТАП, което ще увеличи азербайджанския принос за енергийната сигурност на Европа. \r\nГазопроводът с дължина 1850 километра ще пренася 16 милиарда кубически метра природен газ от границата между Турция и Грузия. Турция ще получи 6 милиарда кубически метра от този газ чрез ТАНАП, а останалата част ще бъде транспортирана до Европа чрез ТАП. \r\nГазопроводът ТАП с цена от 4.5 милиарда евро ще пресече Гърция, Албания и Адриатическо море, за да достигне Италия. Очаква се азербайджанският газ да достигне европейските пазари до 2020 г. \r\nТАНАП, който преминава през 20 провинции, 67 окръга и 600 села в Турция и достига до Европа на гръцката граница в района на Ипсала, е готов да достави първия природен газ в Европа чрез ТАП на границата между Турция и Гърция още на 1 юли 2019 г. ТАНАП е най-важната връзка на Южния газов коридор, предназначена за транспортиране на природен газ, произведен от азербайджанското находище \"Шах Дениз-2\" първоначално за Турция и по-нататък до Европа. \r\n*** Китайският президент Си Дзинпин се срещна с гостуващия турски президент Реджеп Тайип Ердоган в Пекин във вторник, пише китайското англоезично издание  Global times .  \r\nПо време на срещата двете страни постигнаха споразумения по широк кръг от теми, включително борбата с тероризма и сътрудничеството по инициативата „Пояс и път“. \r\nСи призова двете страни да зачитат суверенитета на другата страна, основните интереси и основните си опасения, призовавайки за конкретни действия в борбата с тероризма, съобщи във вторник Китайската глобална телевизионна мрежа (CGTN). \r\nКитай оценява факта, че Ердоган многократно е повтарял, че всякакви анти-китайски сепаратистки дейности не са разрешени в Турция, както и силната му подкрепа за антитерористичните операции на Китай, каза Си, добавяйки, че Китай е готов да засили международното сътрудничество за борба с тероризма с Турция, според CGTN. \r\nЕрдоган заяви, че Турция твърдо се придържа към принципа \"един Китай\" и факт е, че жителите на различни етнически групи в Северозападния автономен район Синдзян Уйгур живеят щастливо в рамките на развитието и просперитета на Китай. \r\nТурция не позволява на никого да провокира отношенията между двете страни, добави Ердоган. \r\nЖу Вайли, експерт по Близкия изток в Шанхайския университет за международни изследвания, заяви пред Global Times във вторник, че Китай и Турция трябва да водят прагматично сътрудничество за борба с тероризма, като споделяне на разузнавателни данни и управление на кризи и на обществено мнение. \r\n\"Ердоган даде много положителен сигнал по въпроса за Синцзян в неговото изявление, което показва, че влиянието на Китай върху регионалните и международните отношения се увеличава. Това също така показва, че външната политика на Турция е в процес на трансформация и сега се опитва да намери баланс между Изтока и Запада, ”каза Жу. \r\n\"Китай има условията и способността да си сътрудничи с Турция на по-широко и по-задълбочено ниво, но сътрудничеството трябва да се основава на политическо взаимно доверие, което изисква да се постигне консенсус по основните тревоги на другите\", отбеляза Жу. \r\nКитайският президент постави Турция като важен партньор в сътрудничеството „Пояс и път“, като предложи Китай и Турция да работят съвместно, за да ускорят интеграцията на турския проект „Среден коридор“ по тази инициатива. \r\nЕрдоган заяви, че Турция силно подкрепя изграждането на проектите от „Пояс и път“ и се надява двете страни да засилят сътрудничеството в сектори, включително търговия, инфраструктура, 5G-комуникации и интелигентни градове в рамките на тази инициатива. \r\nТурция е против всяка форма на търговска война и всякакъв вид протекционизъм, съобщиха турските дипломатически източници пред \"Global Times\" във вторник.", "date": "2019.07.03", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/07/03/2676347/the-guardian-kitayskata-granichna-politsiya-instalira-tayno-prosledyavashti-prilozheniya-na-chuzhdentsi.html", "text": "Китайската гранична полиция тайно инсталира приложения за наблюдение на телефоните на посетителите и изтегля лична информация като част от интензивния контрол на правителството на отдалечения регион Синцзян, разкрива  Guardian .  \r\nКитайското правителство е ограничило свободите в провинцията за местното мюсюлманско население, инсталирайки камери за разпознаване на лица по улиците и в джамиите и според сведенията принуждава жителите да изтеглят софтуер, който претърсва техните телефони.  \r\nРазследването на Guardian и международните партньори установи, че чужденците биват наблюдавани чрез подобни приложения, когато се опитват да влязат в региона от съседен Киргизстан.  \r\nГраничните служители вземат техните телефони и тайно инсталират приложение, което извлича имейли, текстове и контакти, както и информация за самия телефон.  \r\nТуристите твърдят, че не са били предупредени от властите предварително или не са им казали за това, което софтуерът търси, или че е събирана тяхна информацията.  \r\nРазследването с партньори, включително Süddeutsche Zeitung и The New York Times, установи, че на хората, които използват отдалечения граничен преход в Иркещам в страната, телефоните биват редовно проверявани от граничната охрана.  \r\nАнализаторите на Guardian, академиците и експертите по киберсигурност предполагат, че приложението, проектирано от китайска компания  претърсва  телефони с Андроид срещу огромен списък от съдържание, което властите смятат за проблематични.  \r\nТова включва различни термини, свързани с ислямския екстремизъм, включително Inspire, списанието на английски език,  издавано от Ал Кайда на Арабския полуостров, и различни наръчници за експлоатация на оръжия.   Юлиян Марков", "date": "2019.07.03", "title": "The Guardian: Китайската гранична полиция инсталира тайно проследяващи приложения на чужденци"}
{"url": "http://www.focus-news.net/news/2019/07/03/2676702/aleksandar-vuchich-za-kakvo-mozhe-da-mi-pishe-haradinay.html", "text": "Защо въобще се тревожи от мен Рамуш Харадинай, като на него нищо не могат да му направят големите, като Тръмп, Меркел и Макрон, пита иронично сръбският президент Александър Вучич, цитиран от македонското електронно издание  „МКД“ \r\nТой каза това по повод изявлението на Харадинай, че той, Вучич, се опитва да принуди Прищина да премахне митата и че това не са успели да направят споменатите световни лидери. \r\n„Как може да се сравнява малкия Вучич с Меркел и Макрон? Той (Харадинай) е гигант на световната политика, аз не съм. Той е от такава величина - Тръмп, Меркел, Макрон и Харадинай. Аз съм цяла лига под тях, няма за какво да се тревожи, ”каза Вучич пред журналисти в отговор на искане да коментира твърденията в писмото на Харадинай, че сръбският президент се опитва да принуди Прищина да премахне митата, което не успяха Тръмп, Меркел и Макрон. \r\n„Той (Харадинай) е велик и могъщ. Те са големи, силни и мощни. Ние сме малки“, добави сръбският президент и повтори, че не вижда защо Харадинай се занимава с него. \r\nКакто добави, той не знае защо Харадинай изобщо би написал писмо до него, защото няма връзка с него и едва веднъж го е видял в Берлин. \r\n\"Какво го кара да пише писма\", каза Вучич. „Мога да очаквам писма от някой друг.“ \r\nКосовският премиер Рамуш Харадинай изпрати писмо до сръбския президент Александър Вучич, в което той го обвини, че е изготвил план за изкуствено причиняване на хуманитарна криза и дестабилизиране на северната част на Косово. \r\nХарадинай на пресконференция на сръбски език каза, че е изпратил писмо до Вучич и че е информирал САЩ и ЕС за предполагаемия план на Белград. \r\n\"Гражданите на север не могат да бъдат държани като заложници. Те са заложници на тази ситуация и не е добре това да се форсира, \"каза той. \r\n\"Ние не възнамеряваме да затрудняваме живота на гражданите на север и не разбираме плана на Сърбия на сила да вкарва стоки в Косово. Не може с принуди, минало е времето за силата. Ако постигнем споразумение за взаимно признаване в съществуващите граници, тогава идват икономическите отношения и свободната търговия,\"каза Харадинай.  Юлиян Марков", "date": "2019.07.03", "title": "Александър Вучич: За какво може да ми пише Харадинай"}
{"url": "http://www.focus-news.net/news/2019/07/03/2676351/politsai-izlizat-na-protest-za-po-visoko-zaplashtane-na-noshtniya-trud-obzor.html", "text": "Синдикалната федерация на служителите в МВР и Синдикатът на служителите в затворите организират протест за по-добро заплащане на нощния труд на 5 юли. Надсловът на протеста, който се организира съвместно с КТ „Подкрепа“, е „За достойни условия и заплащане на нощния труд“. Протестът ще започне в 14.00 часа пред Министерски съвет.  \r\nЗам. председателят на СФСМВР Илия Кузманов коментира, че протестът ще съвпадне с празника на МВР на 5 юли. „Дадохме шанс от повече от година и половина на държавните мъже в диалог да се вземе правилното решение. Тъй като такова решение не се взима, решихме с тези протестни дейности, които ще започнат на петък, да дадем тласък на разговорите“, обяви той. \"Като първа стъпка за определяне на минимума за допълнително възнаграждение за нощен труд, бихме приели за добър жест от левче нагоре\", каза той и обърна внимание, че България е единствената страна на Балканите, която няма колективен трудов договор. \"Ние като организация нямаме право да се присъединяваме към големи синдикални федерации“, изтъкна Илия Кузманов.  \r\nМаринела Георгиева от Синдиката на служителите в затворите допълни, че нощният труд трябва да бъде достойно заплащан. „Многократно сме повдигали този въпрос и пред ръководството на Министерството на правосъдието. Пред тях сме поставяли нашите текущи проблеми“, заяви тя. Георгиева подчерта, че в системата на затворите трудът също е изключително труден. „Местата за лишаване от свобода се нуждаят от своята охрана, а това заплащане не стимулира хората да започнат работа в системата“, коментира тя.  \r\nМинистърът на вътрешните работи Младен Маринов коментира темата за предстоящия протест с думите, че увеличението на заплащането на нощния труд на полицаите е въпрос на възможности и на бюджет. По думите му корекцията на заплащането на нощния труд може да бъде направена евентуално следващата година след преговорите за бюджета. Той подчерта, че ще се бори за това. „Заплащането е въпрос на бюджет и бюджетни средства, през последните две години заплатите в МВР са вдигнати с близо повече от 30%. Мисля, че има воля, но въпросът е да се намерят и средства“, каза още той.  \r\n„В България нощният труд е ниско заплатен – за нощен труд се плаща 0,25 лева на час от 2007 година\", обърна внимание президентът на КТ „Подкрепа“ Димитър Манолов. Той подчерта, че нощният труд е изключително вреден, а полагането му в България е в неприемливи количества. От КТ \"Подкрепа\" бяха предложени няколко варианта: заплащането за нощен труд да бъде определено като някаква част от минималната работна заплата; добавката за нощен труд да бъде част от индивидуалната работна заплата; доплащането за нощен труд в минималния си размер от 0,25 лева да бъде коригирано на един лев, докато се вземе окончателно решение.  \r\nТеодора ПАТРОНОВА", "date": "2019.07.03", "title": "Полицаи излизат на протест за по- високо заплащане на нощния труд (ОБЗОР)"}
{"url": "http://www.focus-news.net/news/2019/07/03/2676348/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Китайската гранична полиция тайно инсталира приложения за наблюдение на телефоните на посетителите и изтегля лична информация като част от интензивния контрол на правителството на отдалечения регион Синцзян, разкрива  Guardian .  \r\nКитайското правителство е ограничило свободите в провинцията за местното мюсюлманско население, инсталирайки камери за разпознаване на лица по улиците и в джамиите и според сведенията принуждава жителите да изтеглят софтуер, който претърсва техните телефони.  \r\nРазследването на Guardian и международните партньори установи, че чужденците биват наблюдавани чрез подобни приложения, когато се опитват да влязат в региона от съседен Киргизстан.  \r\nГраничните служители вземат техните телефони и тайно инсталират приложение, което извлича имейли, текстове и контакти, както и информация за самия телефон.  \r\nТуристите твърдят, че не са били предупредени от властите предварително или не са им казали за това, което софтуерът търси, или че е събирана тяхна информацията.  \r\nРазследването с партньори, включително Süddeutsche Zeitung и The New York Times, установи, че на хората, които използват отдалечения граничен преход в Иркещам в страната, телефоните биват редовно проверявани от граничната охрана.  \r\nАнализаторите на Guardian, академиците и експертите по киберсигурност предполагат, че приложението, проектирано от китайска компания  претърсва  телефони с Андроид срещу огромен списък от съдържание, което властите смятат за проблематични.  \r\nТова включва различни термини, свързани с ислямския екстремизъм, включително Inspire, списанието на английски език,  издавано от Ал Кайда на Арабския полуостров, и различни наръчници за експлоатация на оръжия.  \r\n***   Юни е бил най-горещият месец, регистриран на Земята, твърди сателитната агенция на Европейския съюз, пише британското ляво-либерално издание  Independent .  \r\nДанните, предоставени от Службата за промяна на климата Коперник (C3S), записани от Европейския център за средносрочни прогнози за времето от името на ЕС, показаха, че средната глобална температура за юни 2019 г. е била най-високата за месеца.  \r\nДанните показват, че средните европейски температури за юни 2019 г. са над 2 градуса по Целзий над нормалните и температурите са 6-10 градуса над нормалните за Франция, Германия и Северна Испания през последните дни на месеца, според C3S.  \r\nСредната глобална температура е с около 0.1 ° C по-висока, отколкото през предходния най-топъл юни през 2016 година.  \r\nЕксперти казаха, че изменението на климата е направило рекордната европейска топлинна вълна миналата седмица поне пет пъти по-вероятно да се случи, според последните анализи.  \r\n***   Министърът на финансите на Великобритания Филип Хамънд предупреди претендентите за председател на управляващата Консервативна партия, че Брекзит без сделка може да струва на икономиката на страна 90 милиарда лира, пише авторитетното британско издание  The Times .  \r\nКанцлерът засили атаките си срещу обещанията за разходи на Борис Джонсън и Джереми Хънт и каза, че напускането на ЕС без споразумение няма да остави пари за планираните им действия.  \r\nОсвен това той направи най-явния си намек досега, че може да гласува срещу правителството на торите, за да предотврати Брекзит без сделка.  \r\n„Вярвам, че зависи от Камарата на общините, на която ще продължа да бъда горд член, да гарантира, че това няма да се случи“, заяви Хамънд пред депутатите. Очаква се той да загуби работата си, когато новият премиер встъпи в длъжност.", "date": "2019.07.03", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/07/03/2676350/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Отношението на руските власти към Алексей Навални, руско-турските отношения и климатичните промени са сред темите на руския печат. \r\n*** Отношението към Алексей Навални е показател на руския либерализъм, пише руският вестник  “Независимая газета“ . \r\nМосковски съд осъди опозиционера Алексей Навални за участие в митинг в подкрепа на Иван Голунов на 12 юни. Той е съден за повторно нарушение на правилата за митингите (съгласно чл. 20, ал. 2, т. 2 от Административния кодекс) и е осъден на арест 10 дни, въпреки че преди това се очакваше, че опозиционерът може да бъде осъден за 30 дни. Алексей Навални вече пристигна в съда с голяма черна чанта с лични вещи и две тежки книги. Междувременно експертите отбелязват, че по отношение на Навални властите и съдебната система действат много по-меко, отколкото по отношение на други активисти. \r\nПо някаква причина за Навални се прилагат главно меки мерки. Например, адвокат Дмитрий Аграновски каза на НГ: “Правоприлагащите органи у нас не действат сами и по отношение на Навални. Ако има инструкции, човекът може да бъде осъден. Но Навални се третира много по-меко в страната, отколкото други граждани и други опозиционери. Правоприлагащите и съдебните органи му прощават много. Например в едно наказателно дело той е осъден на 5 години затвор, но след разглеждане на представителството на прокуратурата е бил освободен под гаранция преди влизането в сила на присъдата (това е 2013 г. - „НГ“). В нашата страна, ако някой е осъден, той се задържа директно в съдебната зала. Това решение относно Навални всъщност е правилно, но нека и обикновените граждани да бъдат съдени, както Навални. \" Той отбеляза, че никой не пречи на Навални в развиването на опозиционна дейност. „Съдебните дела само допринасят за интереса към Навални. Той е полезен за властите като пример за опозиция за Запада и за част от нашето общество, защото не е срещу основите на сегашната система. Както се казва: един добър враг си струва двама лоши приятели. Всъщност той вече е станал част от тази система и най-вероятно си сътрудничи с някоя кремълска кула ”, каза адвокатът пред изданието. \r\n*** Ще откъсне ли Москва Анкара от влиянието на Вашингтон, коментира руският вестник „Комсомолская правда“ в коментар представен без редакторска намеса. \r\nТемпературата на заплахите на Вашингтон към Анкара поради споразумението с Русия, подписано от Турция още през 2017 г. за доставката на 4 батальона от противовъздушните ракетни системи С-400, продължава да се повишава. В отговор на това САЩ заплашват да отменят доставките на 100 изтребителя F-35 на Турция и да наложат допълнителни санкции (обучението на турски пилоти в Америка вече е прекратено). \r\nБелият дом и Пентагонът се опасяват, че ако турците получат и C-400, и F-35, радарните системи на руските системи ще се научат как да откриват и проследяват американските изтребители. И така, вече почти две години Съединените щати се опитват по всякакъв начин да предотвратят руско-турската сделка. Но това изглежда безполезно. \r\nСъвсем наскоро турският президент Реджеп Тайип Ердоган каза, че системите  С-400 ще пристигнат в страната в рамките на 10 дни. Той добави, че Анкара все още не е получила официални информации за евентуални санкции от САЩ за закупуване на руски оръжия. Но ако бъдат обявени санкции, Турция е готова да закупи военни самолети от други страни, а не от САЩ. Това заяви турският външен министър Мевлют Чавушоглу, \"смело\" намеквайки, че Русия също има такива самолети (5-то поколение). \r\nЗа Анкара вече е ясно, че те могат да говорят за новите руски изтребители Су-57. Москва вече даде ясно да се разбере, че \"договарянето е възможно\". \r\nКато цяло в триъгълника Анкара-Вашингтон-Москва се случват изключително любопитни военно-политически процеси. Русия и Съединените щати се опитват да привлекат \"булката\"на  НАТО Турция, на тяхна страна. Сближаването на Анкара и Москва вбеси Вашингтон. От тяхната орбита бе извадена страна, която играе стратегическа роля в Близкия изток и и това предизвика раздори в редиците на НАТО. \r\nОт друга страна, много руски анализатори твърдят, че засега не бива да се бърза с прегръдката на Анкара и да си \"целуваме устните\", без да мислим. Турция е много труден, хитър и ловък партньор. И не може да се изключи, че днешното приятелство може да се превърне в вражда утре. \r\nМеждувременно цялото досие  на Анкара с Вашингтон прилича повече на търговията на пазара в Истанбул. Играта на нервите между продавача и купувача, където и двете страни са опитни. Русия просто трябва да бъде търпелива и да гледа, без да губи шанса си, ако й се предостави. \r\n*** Заради богатите страдат бедните в така наречения „климатичен апартейд“, пише руският вестник  “Известия“ . \r\nДори и с прилагането на консервативни прогнози в областта на глобалното затопляне, десетки милиони бедни по света ще трябва да изберат до края на века - да умрат от глад или да променят мястото си на пребиваване. Такива оценки са представени в новия доклад, изготвен в ООН. „Известия“ се запозна за документа, чиито автори са убедени, че изменението на климата ще се отрази не само на демографските, миграционните и икономическите процеси на планетата, но ще засегне и основните универсални ценности, както и основните човешки права. \r\nДори ако се реализира малко вероятният най-оптимистичен сценарий, според който средната температура в света ще се повиши само с 1,5 градуса по Целзий до 2100 г., в много региони затоплянето ще бъде крайно, което ще доведе до криза в продоволствената сигурност, загуба на доходи и влошаване на ситуацията в здравеопазването. Много жители на такива райони ще трябва да избират - да умрат от глад или да се преместят в по-проспериращи региони. \r\nСпоред The Independent по-бедната половина от световното население - 3,5 милиарда души - генерира едва 10% от емисиите на вредни вещества в атмосферата. В същото време 10% от най-богатите жители на Земята са отговорни за производството на около половината от общия обем на парниковите газове. Според доклада на неправителствената асоциация Oxfam, която цитира публикацията, всеки богат човек, който е част от едва 1% - делът на най-богатото население на планетата, консумира 175 пъти повече въглеводороди, отколкото един представител на 10%-те процента най-бедни хора на Земята. \r\nГлобалното затопляне има още една, на пръв поглед, не съвсем очевидна последица - този процес е пряко свързан със ситуацията с правата на човека, включително правото на живот, храна, подслон и достъп до питейна вода, отбелязва специалният докладчик на ООН. \r\nСпоред ООН ролята на държавите в борбата с изменението на климата на планетата и неговите социално-икономически последици е очевидно недостатъчна. Като пример, докладчикът Филип Алстън споменава Парижкото споразумение за климата - редица страни, които са го подписали, не спазват изцяло неговите условия, а други изобщо отказват да участват в договора. \r\nВъпреки факта, че САЩ са вторият по големина замърсител на околната среда в света след Китай, Тръмп предпочита да обвинява другите за екологичната криза. \r\nПренебрежението, което сегашната американска администрация показва по отношение на екологичните проблеми и климатичните катаклизми, е доста очевидно. Ръководителят на Федералната агенция за опазване на околната среда на САЩ заяви, че изменението на климата не е негов основен приоритет, а тревогите на учените са твърде преувеличени. Самият Тръмп също така каза, че Вашингтон няма да изпълни условията на Парижкото споразумение за климата, защото в противен случай страната ще загуби 2,7 милиона работни места до 2025 година. \r\nМного учени смятат, че последиците от глобалното затопляне включват природни бедствия като суша, горски пожари и наводнения - тези бедствия, с които много части на САЩ се сблъскват редовно и струват на бюджета десетки милиарди долари годишно. С тази ситуация обаче Тръмп изглежда готов да се справи. Във всеки случай прехвърлянето на производството към по-екологични технологии и инвестиции в борбата срещу замърсяването на околната среда е трудоемък, скъпоструващ, много дългосрочен процес и в същото време не предполага бърз резултат.", "date": "2019.07.03", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/07/03/2676352/finlandskoto-evropredsedatelstvo-shte-raboti-za-obedinyavaneto-na-kontinenta-po-primera-na-balgariya-obzor.html", "text": "Вицепремиерът и министър на външните работи Екатерина Захариева и посланикът на Финландия Н. Пр. Пайви Блинника взеха участие в дискусия, на която бяха обсъдени приоритетите на Финландското председателство на Съвета на Европейския съюз, което започна на 1 юли и ще продължи до 31 декември 2019 г. Финландия ще бъде първата държава, която ще интегрира новите приоритети на стратегическата програма за 2019—2024 г. в работата на Съвета. Четирите основни приоритета на финландското европредседателство ще бъдат защита на гражданите и свободата им, развиване на силна икономика, изграждане на нова зелена и социална Европа и издигане на човешките ценности. \r\nМинистър Захариева посочи, че Финландия трябва да работи за това да няма първа и втора категория държави. „Финландия поема председателството на Съвета на ЕС в период, в който са все по-очеизвадни разликите между старите и новите, между големите и малките. И това разделение със сигурност не помага да има по-силен съюз. А и различията, които имаме в ЕС, стават все по-видими за другите ни партньори – за другите континенти и дори и за държавите в Европа. Така че това е нашата молба – работете така, че различията, които имаме, да ни обединяват“, заяви тя. Захариева благодари на изминалите председателства на Съвета на ЕС, че темата за Западните Балкани продължава да бъде високо в дневния ред на ЕС. Тя подчерта постиженията на българското председателство за европейската перспектива на региона и изрази надежда ЕС да изпълни през октомври ангажимента си към Северна Македония и Албания в името на репутацията на Съюза и младите хора, живеещи в тези страни. \r\nОт своя страна, посланик Пайви Блинника заяви, че също като България и Финландия ще се опита да обедини континента по време на европредседателството си. Тя посочи, че мотото на финландското председателство е „Устойчива Европа“. „Това означава устойчиво бъдеще. Финландия иска да засили общите ценности и върховенството на закона, искаме да се борим с корупцията. Искаме да направим ЕС по-конкурентноспособен и социално включващ различните групи, единният пазар да бъде развит, да се засилят социалните права, да се развие свободната търговия и да бъде укрепен паричният съюз. Искаме да видим ЕС като глобален лидер в климатичните промени“, обясни Блинника. Тя подчерта, че сред приоритетите на финландското председателство ще бъде и отбраната, както и изграждането на защита срещу хибридни атаки и продължаването на добрия диалог с Турция.  \r\nЦветилена СИМЕОНОВА", "date": "2019.07.03", "title": "Финландското европредседателство ще работи за обединяването на континента по примера на България (ОБЗОР)"}
{"url": "http://www.focus-news.net/news/2019/07/03/2676346/ursula-fon-der-layen-biografichna-spravka-agentsiya-fokus.html", "text": "Урсула фон дер Лайен , кандидат за председател на Европейската комисия, е родена на 8 октомври 1958 г. в Брюксел е немски политик,  министър на отбраната от 2013 г. Член на Християндемократическия съюз (ХДС), тя е първата жена в германската история, която заема длъжността. Фон дер Лейен преди това е бил министър на труда и социалните въпроси от 2009 до 2013 г. и министър по въпросите на семейството и младежта от 2005 до 2009 г.  \r\nРодена и израснала в Брюксел, тя е лекар по професия. Тя е единственият министър, който е служил непрекъснато в кабинета на Ангела Меркел, откакто тя встъпи в длъжност през 2005 г.  \r\nПрез 1971 г. семейството се премества в Хановер, Баща й е премиер на Долна Саксония от 1976 до 1990 година.Завършила е медицина в Хановер.  \r\nОт 1988 г. до 1992 г. работи като асистент-лекар в женската клиника на Медицинското училище в Хановер.  \r\nОт 1998 г. до 2002 г. става преподавател в Катедрата по епидемиология, социална медицина и изследване на здравната система в Медицинското училище в Хановер, където през 2001 г. получава магистърска степен по обществено здраве.  \r\nУрсула фон дер Лайен е потомък на барон Лудвиг Кноп, търговец на памук от Бремен и един от най-успешните предприемачи от Руската империя от 19-ти век.  \r\nТя е омъжена за Хейко фон дер Лайен, професор по медицина, главен изпълнителен директор на компания за медицинско инженерство от  семейството на Фон дер Лейен аристократично семейство, индустриалци.. Те имат седем деца. Семейството на Фон дер Лайен са лютерани,  членове на Евангелската църква на Германия.  \r\nУрсула фон дер Лайен е избрана за член на парламента на Долна Саксония на държавните избори през 2003 г., а от 2003 г. до 2005 г. тя е била министър в правителството на провинция Долна Саксония, отговарящ за социалните въпроси, жените , семейството и здравето.  \r\nОт 2005 до 2009 година тя е федерален министър по въпросите на семейството и младежта , от 2009 до 2013 година тя е федерален министър на труда и социалните дела. От 2013 година тя е федерален министър на отбраната и е първата жена заемала този пост в Германия.  \r\nТя се застъпва за майчинството и грижите за децата, за задължителна квота за жени в бордовете на компаниите в Германия.  \r\nТя е привърженик на по-твърд подход в отбранителната политика и се застъпва за подкрепата на НАТО за балтийските страни след  анексирането на Крим от Русия през 2014 година.  \r\nФон дер Лайен е привърженик на идеята за „Съединени европейски щати“  \r\nВладее немски, френски и английски език.", "date": "2019.07.03", "title": "Урсула фон дер Лайен – биографична справка (Агенция „Фокус“)"}
{"url": "http://www.focus-news.net/news/2019/07/03/2676349/politico-evropeyskiyat-savet-obyavi-svoite-nominatsii.html", "text": "Европейският съвет обяви своите номинации, пише  POLITICO .  \r\nПредседателят на съвета представи имената на номинираните политици, като няма промени от неофициално обявените досега:  \r\n•\tУрсула фон дер Лайен за председател на Европейската комисия  \r\n•\tШарл Мишел за председател на Европейския съвет  \r\n•\tЖозеп Борел за върховен представител за външната политика и сигурността  \r\n•\tКристин Лагард за президент на Европейската централна банка  \r\nЕвропейският парламент трябва утре да избере своя председател, като за поста неофициално се спряга бившият премиер на България и председател на Партията на европейските социалисти Сергей Станишев. За поста бе спряган и Манфред Вебер, като се очакваше двамата да поделят мандата си, но засега няма информация по този въпрос след като Вебер официално оттегли номинацията си за \"водещ кандидат\" на ЕНП и заяви, че отново ще оглави парламентарната група на ЕНП в Европейския парламент.  \r\nГермания се въздържала при гласуването.  \r\nГоворителят на фракцията на ЕНП в Европейския парламент Педро Лопес де Пабло заяви, че те ще подкрепят предложението на Съвета, но Европейският парламент е в правомощията си да избере своя председател. Новоизбраният лидер на Групата на Прогресивния алианс на социалистите и демократите Ираче Гарсия заяви, че предложението на Съвета ги е \"разочаровало дълбоко\" и те ще защитават твърдо демокрацията в Европа и вече утвърдения процес на \"водещ кандидат\".   Юлиян Марков", "date": "2019.07.03", "title": "POLITICO: Европейският съвет обяви своите номинации"}
{"url": "http://www.focus-news.net/news/2019/07/03/2676353/predstoyashti-sabitiya-v-stranata-za-3-yuli-agentsiya-fokus.html", "text": "*** \r\nОт 09.00 часа в Народното събрание ще се проведе редовно пленарно заседание. \r\n***   \r\nОт 10. 00 часа ще се проведе редовно заседание на Министерски съвет  \r\n*** \r\nОт 9.30 часа в хотел Рамада ще се проведе семинар на тема „ИКГ/Дигитализацията – прогнозиране на нововъзникващи рискове“.  В събитието ще участват президентът на КНСБ Пламен Димитров, вицепрезидентът на КНСБ д-р Иван Кокалов, както зам.-министърът на труда и социалната политика Лазар Лазаров. \r\n*** \r\nОт 13.00 часа в официалната зала на Столична община заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ Зорница Русинова ще подпише договор с кмета Йорданка Фандъкова за предоставяне на услугата „Патронажна грижа“ на възрастни хора над 65 г. и хора с увреждания.  \r\n*** \r\nОт 08.30 часа 12 състав на Специализирания наказателен съд ще гледа състави на придобиване и държане на наркотични вещества спрямо Марио Т., Тодор Г., Петко С., Венцислав Д. и Ивайло С. \r\n*** \r\nОт 09.00 часа в зала „Проф. Марин Дринов“ (Голям салон на БАН) на ул. „15 ноември“ № 1, ще се открие „Седмица на бенефициентите на Фонд „Научни изследвания“. \r\n*** \r\nОт 09.30 часа в Съвета за електронни медии започва изслушването на кандидатите за генерален директор на БНТ. \r\n*** \r\nОт 10.00 часа VІІІ състав на Специализирания наказателен съд ще гледа делото за образуване и ръководене на организирана престъпна група срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен С. и Славияна В. \r\n*** \r\nОт 10.00 часа 15 състав на Специализирания наказателен съд ще гледа делото за образуване и ръководене на организирана престъпна група срещу Христон М., Филип Ч., Мехмед М., Венко Д. и Ергюн Б.  \r\n*** \r\nОт 10.00 часа VI състав на Специализирания наказателен съд ще гледа делото за образуване и ръководене на организирана престъпна група срещу Емил М., Мартин Д. и Калоян Б.  \r\n*** \r\nОт 10.00 часа 10 състав на Специализирания наказателен съд ще гледа делото за участие в ръководството на престъпна група срещу Мариана Г., Милена Д. и Ивелина Л.  \r\n*** \r\nОт 10.00 часа XXIII състав на Специализирания наказателен съд ще гледа делото за участие в ръководството на престъпна група срещу Веселин М., Методи М. и Росен Т.  \r\n*** \r\nОт 10.00 часа XIX състав на Специализирания наказателен съд ще гледа квалифицирани състави за изнудване срещу Петър С. \r\n*** \r\nОт 10.00 часа VII състав на Специализирания наказателен съд ще заседава по делото образуване и ръководене на организирана престъпна група срещу Еленка Т.  \r\n*** \r\nОт 11.00 часа ХVІІ състав на Специализирания наказателен съд ще заседава по делото образуване и ръководене на организирана престъпна група срещу Валентин Х., Николай И., Иво И., Красимир Б., Юлиян К., Красимир Л., Михаил Т., Добрин Д. и Гриша Д.  \r\n*** \r\nОт 11.00 часа в Зала Роял на София Хотел Балкан ще бъдат представи резултатите от проучването за тазгодишния индекс за безопасно шофиране. В събитието ще участват Ангел Попов, заместник-министър на транспорта, информационните технологии и съобщенията, Малина Крумова, председател на Държавна агенция \"Безопасност на движението по пътищата“, Бойко Рановски, изпълнителен директор на Изпълнителна агенция „Автомобилна администрация“, Алекси Кесяков, МВР. \r\n*** \r\nОт 11.30 часа в зала „Триадица“ в Гранд хотел София ще бъдат представени резултатите от първото тримесечие на 2019 г. за тенденциите и нивата на незаконна търговия с цигари от проучването на празните опаковки.  \r\n*** \r\nОт 13.00 часа в залата на етаж 5 в Министерство на образованието и науката ще се проведе пресконференция за представяне на резултатите от националното външно оценяване за учениците от VII клас. \r\n*** \r\nОт 13.30 часа ХІ състав на Специализирания наказателен съд ще заседава по делото образуване и ръководене на организирана престъпна група срещу Станислав С., Станислав Т., Калин С., Йордан М. и Симеон С.  \r\n*** \r\nОт 13.30 часа в заседателната зала в сградата на Висшия съдебен съвет, ул. „Екзарх Йосиф“ № 12, ще се проведе заседание на Прокурорската колегия на Висшия съдебен съвет. \r\n*** \r\nОт 13.30 часа 10 състав Специализирания наказателен съд ще гледа делото за участие в ръководството на престъпна група срещу Никола Б., Билян К. и Любомира И.  \r\n*** \r\nОт 13.30 часа XVII състав Специализирания наказателен съд ще гледа квалифицирани състави на изнудване срещу Милчо Б. и Христо Т.  \r\n*** \r\nОт 14.00 часа VІІ състав Специализирания наказателен съд ще гледа делото за образуване и ръководене на организирана престъпна група срещу Лазгин Х., Ивайло Д. и Али Х.  \r\n*** \r\nОт 15.00 часа XVII състав Специализирания наказателен съд ще заседава по делото за участие в организирана престъпна група срещу Божидар М. \r\n*** \r\nОт 15.30 часа XI състав Специализирания наказателен съд ще заседава по делото за участие в ръководството на престъпна организация срещу Билял Х. и Айдън Д.  \r\n*** \r\nОт 18.00 часа на Малката сцена на Софийската опера и балет клуб „Приятели на Вагнеровия оперен театър“ ще дадат отговор на въпроса какво прави Софийската опера българския Байройт на Балканите. \r\n*** \r\nОт 19.00 часа в Балната зала на хотел „Интерконтинентал“ ще се проведе връчването на годишните банкови награди „Банка на годината“. \r\n*** \r\nОт 10.00 часа пред площад „Никола Вапцаров“ ще се открие инициативата Международен ден без найлонови торбички. \r\n*** \r\nОт 11.00 часа в Комплексен онкологичен център – Бургас ще бъде даден старт на проекта за изграждането на нова сграда – корпус №3, към центъра. \r\n*** \r\nОт 15.00 часа в Заседателната зала на Общината ще започне пресконференция за предстоящото единадесето издание на Бургаски музикални празници \"Емил Чакъров\" - фестивал, организиран от Община Бургас и Държавна опера – Бургас.  \r\n*** \r\nОт 11.00 часа в Музея по история на медицината ще се проведе Научно-практическа конференция по водно спасяване. Изданието е посветено на доайена на водното спасяване във Варна и България Лаврентий Силов. Организатор е БЧК в рамките на Седмицата на водното спасяване. \r\n*** \r\nОт 14.00 часа флашмоб за раздаване на пазарски торби за многократна употреба ще се проведе на Синия пазар. \r\n*** \r\nОт 18.00 часа в Арт галерия Le Papillon ще бъдат представени акварелни творби на Андриан Бекяров. Изложбата е включена в съпътстващата програма на второто издание на Международно Триенале на Акварела – Варна 2019.  \r\n*** \r\nОт 10.30 часа в х-л „Панорама“ ще се проведе заключителна пресконференция по проект „Млад проектен ръководител в трансграничния регион“ по програма Интеррег V-A Румъния – България.  \r\n*** \r\nОт 10.30 часа в Детски отдел на РБ „Христо Ботев“ ще бъде открито „Лято в библиотеката 2019г.“. \r\n*** \r\nОт 11 часа на пл. „Свобода“ ще се състои концерт на Духов оркестър – Добрич. \r\n*** \r\nОт 10.00 часа в Историческия музей в Панагюрище се открива Лятна ваканционна програма за деца и ученици. \r\n*** \r\nВ 09.30 часа  на кръстовището на улиците „Тодор Александров“ и “Дрин“ кметът на район „Южен” Борислав Инчев ще даде старт по изграждането на нова детска площадка. \r\n*** \r\nВ 10.00 часа в пресклуба на БТА ще се проведе пресконференция на кандидатът за кмет на Пловдив на предстоящите избори за местна власт Николай Иванов, подкрепен от широка коалиция от партии, неправителствени организации и граждани. \r\n*** \r\nОт 11.00 часа в Дом на културата „Борис Христов“ ще се проведе среща от информационна кампания за новите правила на Десета конкурсна сесия на Националния иновационен фонд (НИФ).  \r\n*** \r\nОт 18.00 часа в Зала „Сезони” на Голямата къща (ул. „Кръстю Пастухов” 18) анализаторът и народен представител от БСП проф. Иво Христов ще коментира геополитически теми и процеси.  \r\n*** \r\nОт 9.00 часа на спортна база \"Гнездо на орли\" ще се състои турнир по футбол.  \r\n*** \r\nОт 10.00 часа в Детския отдел на библиотека „Родина“, ул. „Българско опълчение“, 69, ще гостуват „Зелени Балкани“ – Стара Загора с представление на  Куклен театър „Слънчице“ – етюди и танци. \r\n*** \r\nОт 19.00 часа в Народно читалище „Св. Климент Охридски  1858“ ще се проведе концерт бенефис на джаз-балет „Каприз“ с участието на клуб „Кариби“, ВС „Розов Свят“ и ДМФ „Звездопад“. \r\n*** \r\nОт 21.00 часа на сцена „Лапидариум“ на Регионалния исторически музей – Стара Загора ще бъде представена постановката „Енергични хора“ – спектакъл на Драматичен театър „Гео Милев“ – Стара Загора. \r\n*** \r\nОт 10.30 часа в залата на НЧ „Будител-1997“ ще се проведе откриваща пресконференция по проект „Изграждане на четири центъра за грижа за лица с психични разстройства на територията на Община Струмяни”.", "date": "2019.07.03", "title": "Предстоящи събития в страната за 3 юли (Агенция „Фокус“)"}
{"url": "http://www.focus-news.net/news/2019/07/03/2676354/global-times-kitay-kitayskiyat-prezident-posreshtna-turskiya-si-kolega.html", "text": "Китайският президент Си Дзинпин се срещна с гостуващия турски президент Реджеп Тайип Ердоган в Пекин във вторник, пише китайското англоезично издание  Global times .  \r\nПо време на срещата двете страни постигнаха споразумения по широк кръг от теми, включително борбата с тероризма и сътрудничеството по инициативата „Пояс и път“.  \r\nСи призова двете страни да зачитат суверенитета на другата страна, основните интереси и основните си опасения, призовавайки за конкретни действия в борбата с тероризма, съобщи във вторник Китайската глобална телевизионна мрежа (CGTN).  \r\nКитай оценява факта, че Ердоган многократно е повтарял, че всякакви анти-китайски сепаратистки дейности не са разрешени в Турция, както и силната му подкрепа за антитерористичните операции на Китай, каза Си, добавяйки, че Китай е готов да засили международното сътрудничество за борба с тероризма с Турция, според CGTN.  \r\nЕрдоган заяви, че Турция твърдо се придържа към принципа \"един Китай\" и факт е, че жителите на различни етнически групи в Северозападния автономен район Синдзян Уйгур живеят щастливо в рамките на развитието и просперитета на Китай.  \r\nТурция не позволява на никого да провокира отношенията между двете страни, добави Ердоган.  \r\nЖу Вайли, експерт по Близкия изток в Шанхайския университет за международни изследвания, заяви пред Global Times във вторник, че Китай и Турция трябва да водят прагматично сътрудничество за борба с тероризма, като споделяне на разузнавателни данни и управление на кризи и на обществено мнение.  \r\n\"Ердоган даде много положителен сигнал по въпроса за Синцзян в неговото изявление, което показва, че влиянието на Китай върху регионалните и международните отношения се увеличава. Това също така показва, че външната политика на Турция е в процес на трансформация и сега се опитва да намери баланс между Изтока и Запада, ”каза Жу.  \r\n\"Китай има условията и способността да си сътрудничи с Турция на по-широко и по-задълбочено ниво, но сътрудничеството трябва да се основава на политическо взаимно доверие, което изисква да се постигне консенсус по основните тревоги на другите\", отбеляза Жу.  \r\nКитайският президент постави Турция като важен партньор в сътрудничеството „Пояс и път“, като предложи Китай и Турция да работят съвместно, за да ускорят интеграцията на турския проект „Среден коридор“ по тази инициатива.  \r\nЕрдоган заяви, че Турция силно подкрепя изграждането на проектите от „Пояс и път“ и се надява двете страни да засилят сътрудничеството в сектори, включително търговия, инфраструктура, 5G-комуникации и интелигентни градове в рамките на тази инициатива.  \r\nТурция е против всяка форма на търговска война и всякакъв вид протекционизъм, съобщиха турските дипломатически източници пред \"Global Times\" във вторник.   Юлиян Марков", "date": "2019.07.03", "title": "Global Times (Китай): Китайският президент посрещна турския си колега"}
{"url": "http://www.focus-news.net/news/2019/07/03/2676359/pregled-na-mezhdunarodnite-novini-do-0600-chasa-agentsiya-fokus.html", "text": "Юни е бил най-горещият месец, регистриран на Земята, твърди сателитната агенция на Европейския съюз, пише британското ляво-либерално издание  Independent .  \r\nДанните, предоставени от Службата за промяна на климата Коперник (C3S), записани от Европейския център за средносрочни прогнози за времето от името на ЕС, показаха, че средната глобална температура за юни 2019 г. е била най-високата за месеца.  \r\nДанните показват, че средните европейски температури за юни 2019 г. са над 2 градуса по Целзий над нормалните и температурите са 6-10 градуса над нормалните за Франция, Германия и Северна Испания през последните дни на месеца, според C3S.  \r\nСредната глобална температура е с около 0.1 ° C по-висока, отколкото през предходния най-топъл юни през 2016 година.  \r\nЕксперти казаха, че изменението на климата е направило рекордната европейска топлинна вълна миналата седмица поне пет пъти по-вероятно да се случи, според последните аналализи  \r\n*** Китайската гранична полиция тайно инсталира приложения за наблюдение на телефоните на посетителите и изтегля лична информация като част от интензивния контрол на правителството на отдалечения регион Синцзян, разкрива  Guardian .  \r\nКитайското правителство е ограничило свободите в провинцията за местното мюсюлманско население, инсталирайки камери за разпознаване на лица по улиците и в джамиите и според сведенията принуждава жителите да изтеглят софтуер, който претърсва техните телефони.  \r\nРазследването на Guardian и международните партньори установи, че чужденците биват наблюдавани чрез подобни приложения, когато се опитват да влязат в региона от съседен Киргизстан.  \r\nГраничните служители вземат техните телефони и тайно инсталират приложение, което извлича имейли, текстове и контакти, както и информация за самия телефон.  \r\nТуристите твърдят, че не са били предупредени от властите предварително или не са им казали за това, което софтуерът търси, или че е събирана тяхна информацията.  \r\nРазследването с партньори, включително Süddeutsche Zeitung и The New York Times, установи, че на хората, които използват отдалечения граничен преход в Иркещам в страната, телефоните биват редовно проверявани от граничната охрана.  \r\nАнализаторите на Guardian, академиците и експертите по киберсигурност предполагат, че приложението, проектирано от китайска компания  претърсва  телефони с Андроид срещу огромен списък от съдържание, което властите смятат за проблематични.  \r\nТова включва различни термини, свързани с ислямския екстремизъм, включително Inspire, списанието на английски език,  издавано от Ал Кайда на Арабския полуостров, и различни наръчници за експлоатация на оръжия.  \r\n***  Европейският съвет обяви своите номинации, пише  POLITICO .  \r\nПредседателят на съвета представи имената на номинираните политици, като няма промени от неофициално обявените досега:  \r\n•\tУрсула фон дер Лайен за председател на Европейската комисия  \r\n•\tШарл Мишел за председател на Европейския съвет  \r\n•\tЖозеп Борел за върховен представител за външната политика и сигурността  \r\n•\tКристин Лагард за президент на Европейската централна банка  \r\nЕвропейският парламент трябва утре да избере своя председател, като за поста неофициално се спряга бившият премиер на България и председател на Партията на европейските социалисти Сергей Станишев. За поста бе спряган и Манфред Вебер, като се очакваше двамата да поделят мандата си, но засега няма информация по този въпрос след като Вебер официално оттегли номинацията си за \"водещ кандидат\" на ЕНП и заяви, че отново ще оглави парламентарната група на ЕНП в Европейския парламент.  \r\nГермания се въздържала при гласуването.  \r\nГоворителят на фракцията на ЕНП в Европейския парламент Педро Лопес де Пабло заяви, че те ще подкрепят предложението на Съвета, но Европейският парламент е в правомощията си да избере своя председател. Новоизбраният лидер на Групата на Прогресивния алианс на социалистите и демократите Ираче Гарсия заяви, че предложението на Съвета ги е \"разочаровало дълбоко\" и те ще защитават твърдо демокрацията в Европа и вече утвърдения процес на \"водещ кандидат\".  \r\n***  Манфред Вебер оттегли кандидатурата си за водещ кандидат на ЕНП, информира  POLITICO   \r\nСлед като призна, че е загубил, Манфред Вебер заяви на среща на групата си от ЕНП, че „Макрон и Орбан са убили процеса на \"водещ кандидат\", според двама участници в срещата в Страсбург. Той обяви, че ще остане лидер на групата на ЕНП. Президентът на ЕНП Джоузеф Даул благодари на Вебер за „добра работа“.  \r\nВебер ще даде брифинг за журналистите в 20:00 часа в Страсбург (21:00 часа българско време).  \r\nЕвропейският съвет възобнови своята работа.  Членовете на ЕП, които се събраха днес в Страсбург за първата си пленарна сесия, изразиха своето недоволство от това, какво договарят лидерите на ЕС в Брюксел, пише  POLITICO .  \r\n*** \r\nВ отговор на информациите за  германския министър на отбраната Урсула фон дер Лайен, която се счита за възможен кандидат за председател на Комисията, германският зелен евродепутат Свен Гиголд ги нарече „горчиво“ предложение. Той твърди, че тя не е водещ кандидат, а в Германия има комисия за разследване на дейността й като министър,. „Европа заслужава нещо по-добро“, пише Гиголд.  \r\nТой публикува обсъжданите в Брюксел имена:  \r\n•\tУрсула фон дер Лайен за председател на Европейската комисия  \r\n•\tШарл Мишел за председател на Европейския съвет  \r\n•\tЖозеп Борел за върховен представител за външната политика и сигурността  \r\n•\tКристин Лагард за президент на Европейската централна банка  \r\n•\tСергей Станишев и Манфред Вебер за председатели на Европейския парламент за по 2.5 години  \r\nДруг зелен евродепутат каза на POLITICO, че Фон дер Лейен “е слаба и германските консерватори искат да се отърват от нея в Берлин. Това е очевидно. И тя е много близо до Меркел. Зелените трудно ще гласуват за нея.\"  \r\nА евродепутатът от Нидерландия Бас Ейкхаут написа: „Поздравления за Съвета. Силата на правото е посечена заради Меркел, Макрон и Санчес.  \r\nДепутатите от ЕНП също не са доволни от развитието в Брюксел.  \r\n„Половин мандат за Вебер като председател на ЕП?“, написа един член на ЕП от ЕНП, отбелязвайки, че сделката, за която се твърди, че е на масата, „повдига много въпроси“ заради това, колко малко се дава на водещия кандидат на най-многобройната партия.  \r\nМеждувременно бившият президент на Европейския парламент Мартин Шулц също заяви пред Der Spiegel, че Фон дер Лайен е \"най-слабият министър в германското правителство\". Той добави: \"Очевидно този вид представяне е достатъчно, за да стане шеф на Комисията.\"  \r\n***", "date": "2019.07.03", "title": "Преглед на международните новини до 06:00 часа (Агенция „Фокус“)"}
{"url": "http://www.focus-news.net/news/2019/07/03/2676360/gd-granichna-politsiya-intenziven-e-trafikat-na-izhod-na-gkpp-kapitan-andreevo-gkpp-kulata-i-gkpp-dunav-most-2.html", "text": "Интензивен е трафикът на изход на ГКПП „Капитан Андреево“, ГКПП „Кулата“ и ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-гръцката граница на ГКПП „Кулата“ трафикът е интензивен на изход от товарни автомобили. На българо-турската граница на ГКПП „Капитан Андреево“ трафикът е интензивен на изход за товарни и леки автомобили. На българо-румънската граница на ГКПП „Дунав мост 2“ трафикът е интензивен на изход за товарни автомобили. На българо-сръбската и на границата със Северна Македония трафикът е нормален на всички гранични контролно-пропускателни пунктове.", "date": "2019.07.03", "title": "ГД „Гранична полиция“: Интензивен е трафикът на изход на ГКПП „Капитан Андреево“, ГКПП „Кулата“ и ГКПП „Дунав мост 2“"}
{"url": "http://www.focus-news.net/news/2019/07/03/2676358/tass-pri-pozhar-na-ruska-izsledovatelska-podvodnitsa-sa-zaginali-14-moryatsi.html", "text": "При пожар на изследователска подводница във водите на Руската федерация са загинали 14 моряци-подводничари на 1 юли. Това се посочва в информация на Министерството на отбраната, разпространено във вторник, цитирано от  TACC .  \r\n\"На 1 юли избухна пожар в руски териториални води на изследователски дълбоководeн апарат, предназначен да изследва природното пространство и дъното на Световния океан за целите на руския военно-морски флот по време на биометрични измервания. 14 моряци загинаха в резултат на отравяне с продукти на горенето\" , се отбелязва в съобщението.   Юлиян Марков", "date": "2019.07.03", "title": "ТАСС: При пожар на руска изследователска подводница са загинали 14 моряци"}
{"url": "http://www.focus-news.net/news/2019/07/03/2676357/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Конфликтът в Либия, пускането в експлоатация на Трансанадолския газопровод и турско китайските отношения са сред темите на световния печат. \r\n*** Турция предоставя военна помощ на либийските власти, което е позволило на правителството на националното съединение (ПНС) в Триполи да задържи напредъка на маршал Халифа Хафтар , което беляза началото на ново противопоставяне между Турция и петролните монархии от Залива, пише американския вестник  The Wall Street Journal . \r\nРолята на Турция в либийския конфликт бе разкрита тази седмица, когато войски, верни на Халифа Хафтар, военният командир, подкрепян от Саудитска Арабия и Обединените арабски емирства заявиха, че са унищожили произведен от Турция дрон близо до Триполи. В нов изблик на напрежение Турция обвини Хафтар, че е отвлякъл шестима техни граждани и заплаши, че ще се намеси директно срещу командира, ако не бъдат пуснати незабавно. \r\nТурските власти отказаха да коментират предполагаемата загуба на безпилотен самолет, но заявиха в понеделник, че шестте граждани, описани от тях като моряци, са били освободени. \r\nУчастието на Турция и монархиите в Персийския залив на противоположните страни на либийското бойно поле бележи драматична ескалация на насилието в надпревара за регионално господство. Турция помага на Катар да заобиколи блокадата на Саудитска Арабия и ОАЕ. В Сомалия борбата за контрол на пристанищата и морските пътища е поставила Турция и Катар срещу Саудитска Арабия и ОАЕ. \r\nНо никъде регионалното съперничество не е по-пряко и по-жестоко, отколкото в Либия, където положението на страната е достигнало до един от най-лошите си моменти от свалянето и смъртта на Моамар Кадафи през 2011 г. Въпреки международното оръжейно ембарго, сблъсъците се увеличиха, като повече от 700 души са загинали през последните три месеца, според данни на ООН. \r\n\"Това се превръща във война на пълномощници\", каза Ахмед Маитек, вицепремиер на Либия. \r\nСлед като Хафтар започна атака срещу либийската столица в началото на април, правителството в Триполи изпрати пратеници в Анкара, търсещи спешна помощ. Анкара, която има по-голяма близост с правителството в Триполи, се стреми да противодейства на намесата на монархиите в Персийския залив в страната и да попречи на  Хафтар да контролира Либия, съобщиха турски официални лица, които говорят под условия на анонимност. Турските власти за първи път се съгласиха да доставят бронирани превозни средства, а по-късно и безпилотни летателни апарати и други оръжия в Триполи. \r\n\"Няколко страни оттеглиха подкрепата си за официалното либийско правителство, но Турция запълва празнината\", каза Мустафа Ел Сагезли, бивш заместник-министър на вътрешните работи в предишното правителство на Либия, който ръководи програма на ПНС, целяща да върне отново либийски бойци в цивилния живот. \r\nОт началото на атаката си над Триполи Хафтар не успява да постигне значителен напредък към столицата, след като съперничещи си милиции се обединиха в подкрепа на правителството. Първоначално ограниченото въздействие на доставките на оръжие в Турция стана видимо миналата седмица, тъй като лоялните на ПНС сили успяха да спрат напредъка на Хафтар и да превземат базата му на юг от столицата. \r\nПрез последните години Египет и ОАЕ предоставиха въздушна подкрепа на силите на маршал Хафтар, според панел на ООН, който наблюдава оръжейното ембарго. Египет отрича да осигурява въздушна подкрепа и ОАЕ не признава документираното присъствие на своите самолети в Либия. Саудитска Арабия твърди, че запазва неутралитет  в Либия, а саудитските власти не са коментирали подкрепата си за Хафтар. \r\n*** Трансанадолският газопровод (ТАНАП), основният сегмент от Южния газов коридор (ЮГК), който ще транспортира азерски газ за Турция и Европа, е пълен и готов за транспортиране на азербайджански газ директно в Европа от вчера, заяви Държавна нефтена компания на Азербайджан (СОКАР), пише турското англоезично издание  Daily Sabah \r\nВ изявление вчера СОКАР съобщи, че след приключването на Трансадриатическия газопровод (ТАП), последният участък от ЮГК за природен газ, произведен в азербайджанското находище Шах Дениз-2, ще бъде доставен в Европа чрез ТАНАП и ТАП, което ще увеличи азербайджанския принос за енергийната сигурност на Европа. \r\nГазопроводът с дължина 1850 километра ще пренася 16 милиарда кубически метра природен газ от границата между Турция и Грузия. Турция ще получи 6 милиарда кубически метра от този газ чрез ТАНАП, а останалата част ще бъде транспортирана до Европа чрез ТАП. \r\nГазопроводът ТАП с цена от 4.5 милиарда евро ще пресече Гърция, Албания и Адриатическо море, за да достигне Италия. Очаква се азербайджанският газ да достигне европейските пазари до 2020 г. \r\nТАНАП, който преминава през 20 провинции, 67 окръга и 600 села в Турция и достига до Европа на гръцката граница в района на Ипсала, е готов да достави първия природен газ в Европа чрез ТАП на границата между Турция и Гърция още на 1 юли 2019 г. ТАНАП е най-важната връзка на Южния газов коридор, предназначена за транспортиране на природен газ, произведен от азербайджанското находище \"Шах Дениз-2\" първоначално за Турция и по-нататък до Европа. \r\n*** Китайският президент Си Дзинпин се срещна с гостуващия турски президент Реджеп Тайип Ердоган в Пекин във вторник, пише китайското англоезично издание  Global times .  \r\nПо време на срещата двете страни постигнаха споразумения по широк кръг от теми, включително борбата с тероризма и сътрудничеството по инициативата „Пояс и път“. \r\nСи призова двете страни да зачитат суверенитета на другата страна, основните интереси и основните си опасения, призовавайки за конкретни действия в борбата с тероризма, съобщи във вторник Китайската глобална телевизионна мрежа (CGTN). \r\nКитай оценява факта, че Ердоган многократно е повтарял, че всякакви анти-китайски сепаратистки дейности не са разрешени в Турция, както и силната му подкрепа за антитерористичните операции на Китай, каза Си, добавяйки, че Китай е готов да засили международното сътрудничество за борба с тероризма с Турция, според CGTN. \r\nЕрдоган заяви, че Турция твърдо се придържа към принципа \"един Китай\" и факт е, че жителите на различни етнически групи в Северозападния автономен район Синдзян Уйгур живеят щастливо в рамките на развитието и просперитета на Китай. \r\nТурция не позволява на никого да провокира отношенията между двете страни, добави Ердоган. \r\nЖу Вайли, експерт по Близкия изток в Шанхайския университет за международни изследвания, заяви пред Global Times във вторник, че Китай и Турция трябва да водят прагматично сътрудничество за борба с тероризма, като споделяне на разузнавателни данни и управление на кризи и на обществено мнение. \r\n\"Ердоган даде много положителен сигнал по въпроса за Синцзян в неговото изявление, което показва, че влиянието на Китай върху регионалните и международните отношения се увеличава. Това също така показва, че външната политика на Турция е в процес на трансформация и сега се опитва да намери баланс между Изтока и Запада, ”каза Жу. \r\n\"Китай има условията и способността да си сътрудничи с Турция на по-широко и по-задълбочено ниво, но сътрудничеството трябва да се основава на политическо взаимно доверие, което изисква да се постигне консенсус по основните тревоги на другите\", отбеляза Жу. \r\nКитайският президент постави Турция като важен партньор в сътрудничеството „Пояс и път“, като предложи Китай и Турция да работят съвместно, за да ускорят интеграцията на турския проект „Среден коридор“ по тази инициатива. \r\nЕрдоган заяви, че Турция силно подкрепя изграждането на проектите от „Пояс и път“ и се надява двете страни да засилят сътрудничеството в сектори, включително търговия, инфраструктура, 5G-комуникации и интелигентни градове в рамките на тази инициатива. \r\nТурция е против всяка форма на търговска война и всякакъв вид протекционизъм, съобщиха турските дипломатически източници пред \"Global Times\" във вторник.", "date": "2019.07.03", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/07/03/2676361/aktualna-patna-obstanovka.html", "text": "Информация за състоянието на републиканските пътища  \r\nи въведени ограничения, предоставена от пресцентъра на  Агенция „Пътна инфраструктура“ .  Метеорологична обстановка: \r\nЩе бъде слънчево, около и след обяд горещо. Максималните температури отново ще достигнат 34-39°, в отделни райони и по-високи. По-късно след обяд над северните и планинските райони ще се образуват купести облаци, на отделни места и купесто-дъждовни и ще превали краткотраен дъжд. Възможни са локални гръмотевични бури и градушки. Вятърът ще е слаб от северозапад, в източните райони от юг. Oграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Пазарджик: \r\nДвижението в участъка от км 59+200 до км 60+200 посока София се осъществява в една лента поради частични ремонтни дейности на асфалтовата настилка. Поетапно ще бъдат затваряни активна и изпреварваща лента. Организацията на движение е сигнализирана с пътни знаци. Срок до 03.07.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Сливен:  \r\nДвижението в участъка с. Чокоба – с. Хаджи Димитър от км 271+000 до км 273+000 в посока София се осъществява с повишено внимание поради ръчно косене. Участъкът е сигнализиран с пътни знаци. Срок до 03.07.2019 г. \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 05.07.2019 г. \r\nАМ „Хемус“:  \r\nОбласт София: \r\nДвижението в тунел \"Правешки ханове\" посока Варна се осъществява в една лента поради ремонтни дейности на осветителната система. Затворена е изпреварващата лента, като движението се извършва в активната. Срок: от 10:00 до 15:00 часа на 03.07.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 15.07.2019 г.; \r\nОбласт Шумен: \r\nДвижението в участъка от км 362+000 до км 375+800 посока Варна се осъществява с повишено внимание поради ръчно и машинно косене на тревни площи, както и ремонтни дейности на асфалтовата настилка. Движението се регулира с пътни знаци. Срок до 05.07.2019 г. \r\nОбласт Варна:  \r\nДвижението в участъка Девня – Варна от км 417+775 до км 420+125 се осъществява с повишено внимание по платното посока София и от км 415 +675 до км 418+ 025 по платното посока Варна поради изграждане на стационарна контролна единица на електронна система за събиране на такси ТОЛ. Участъкът е сигнализиран с пътни знаци. Срок на изпълнение до 17.30 ч. на 03.07.2019 г.; \r\nДвижението в участъка Девня – Варна от км 415+600 до км 420 + 425 се ограничава за всички МПС в платна в двете посоки на движение от 23.00 часа на 02.07.2019 г. до 00.00 часа 03.07.2019 г. поради  изграждане на стационарна контролна единица на електронна система за събиране на такси ТОЛ. Участъкът е сигнализиран с пътни знаци. Срок до 03.07.2019 г.; \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради почистване на реголи, тротоари и подмяна на ограничителни системи. Участъкът е сигнализиран с пътни знаци. Срок до 05.07.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: \r\nОбласт Благоевград: \r\nДвижението в участъка Сандански – Ново Делчево от км 146+000 до км 152+000 в посока ГКПП „Кулата“ и посока София се осъществява с повишено внимание поради полагане на маркировка. Участъкът е сигнализиран с пътни знаци. Срок до 03.07.2019 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nOграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 05.07.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\nОбласт Благоевград:  \r\nДвижението по път Благоевград – Кресна в участъка от гр. Благоевград до отклонение за с. Стара Кресна от км 360+000 до км 392+500 се осъществява с повишено внимание поради косене на трева и изрязване на храсти. Движението се регулира от сигналисти. Водачите да се движат с повишено внимание и съобразена скорост, съобразно създадената организация на движение. Срок до 06.07.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\nОбласт Шумен: \r\nДвижението в участъка Каспичан – Зайчино ореше от км 134+013 до км 146+770 се осъществява с повишено внимание поради маркировка и ремонт на ограничителни системи. Движението се регулира с пътни знаци. Срок до 05.07.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка с. Брестница – с. Български извор от км 10+000 до км 12+300 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 03.07.2019 г.; \r\nДвижението в района на с. Микре от км 33+500 до км 37+000 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 03.07.2019 г.; \r\nДвижението по път Коритна – Севлиево в участъка с. Сопот – п.в. Абланица от км 24+000 до км 51+000 се осъществява с повишено внимание поради ръчно и машинно косене и рязане на храсти по банкетите. Водачите да се движат с ограничена скорост. Срок: 05.07.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижението в участъка Търговище – Белокопитово от км 232+000 до км 248+000 се осъществява с повишено внимание поради полагане на хоризонтална маркировка. Срок до 05.07.2019 г.; \r\nВременно движението по път I-4 Търговище – Шумен в участъка Буховци – Градище от км 228+600 до км 258+827 е ограничено за движение поради взривни работи при км 247+000.  \r\nОбходен маршрут: по път II-49 Търговище – Трапище, по път II-51 Трапище – Лозница – Звегор, по път I-2 Звегор – Шумен и обратно. Срок от 16:00 ч до 17:00 ч на 03.06.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка на с. Цървеняно от км 35+000 до км 38+000 се осъществява с повишено внимание поради косене на трева. Срок до 03.07.2019 г. \r\nОбласт Перник: \r\nДвижението в участъка Кюстендил – Радомир от км 43+600 до км 63+000 в участъка Драгомирово – Радомир се осъществява в една лента поради частични ремонтни дейности на асфалтовата настилка в двете направления. Организацията на движение се регулира с пътни знаци. Срок до 05.07.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\nОбласт Бургас:  \r\nДвижението в участъка от км 428+200 до км 456+200 в участъка Венец – Черноград се извършва с повишено внимание поради косене на тревни площи. Участъка е сигнализиран с пътни знаци. Водачите да се движат с повишено внимание и съобразена скорост. Срок до 07.07.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Шумен:  \r\nДвижението в участъка Шумен – Велики Преслав от км 124+000 до км 137+000 се осъществява с повишено внимание поради полагане на маркировка на пътното платно. Движението се регулира с пътни знаци. Срок до 05.07.2019 г. \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 10.07.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради почистване на реголи,тротоари и подмяна на ограничителни системи. Участъкът е сигнализиран с пътни знаци. Срок до 05.07.2019г.; \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 12.07.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 12.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 12.07.2019 г.; Състояние на републиканската пътна мрежа: \r\n Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-19: Движението по път IІ-19 Симитли – Разлог в участъка от гр. Симитли до проход Предела от км 2+000 до км 21+400 се осъществява с повишено внимание поради косене на трева и изрязване на храсти. Движението се регулира от сигналисти. Водачите да се движат с повишено внимание и съобразена скорост, съобразно създадената организация на движение. Срок до 06.07.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Созопол от км 00+000 до км 20+774 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 05.07.2019 г.; \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 05.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-906: Движението по път III-906 Гюльовци – местност Черно море от км 33+000 до км 61+731 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 12.07.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 15.07.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 07.07.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 15.07.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-134: Движение по път ІІІ-134 Бяла Слатина – Попица в чертите на гр. Бяла Слатина от км 0+000 до км 0+550 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок до 04.07.2018 г.\t; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г.; \r\nПът III-601: Движението по път III-601 Кюстендил – Драговищица – Долно Уйно – граница Сърбия от км 0+000 до км 27+000 се осъществява с повишено внимание в свободната лента съобразно създадената организация на движение поради частични ремонтни дейности на асфалтовата настилка.Срок до 05.07.2019 г.; \r\nПът III-6222: Движението по път III-6222 с. Сгурово – с. Граница от км 21+000 до км 26+000 се осъществява с повишено внимание поради рязане на храсти и кастрене на дървета. Срок до 05.07.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 05.07.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 05.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 05.07.2019 г.; \r\nПът III-301: Движението по път III-301 Летница – Ловеч от км 14+743 до км 47+500 се осъществява с повишено внимание поради косене и подравняване на банкети. Срок до 05.07.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Срок до 30.09.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности:  \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради дълготрайни ремонтни на СМР. Срок до 31.07.2019 г. \r\nДвижението се осъществява както следва: \r\n- При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n- При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-37: Движение по път II-37 Златица– Панагюрски колони от км 59+600 до км 66+600 се извършва в една лента поради частичен ремонт на асфалтовата настилка, чрез поетапно ограничение на движението в лява или дясна лента за движение. Движението се регулира с пътни знаци. Срок 05.07.2019 г. \r\nПът III-801: Движението по път III-801 Оборище – Панагюрище от км 46+000 до км 50+000 се осъществява с повишено внимание поради почистване на земни окопи. Движението се регулира с пътни знаци. Срок до 05.07.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 05.07.2019 г.; \r\nПът ІІ-13: Движението по път II-13 Кнежа – Искър от км 76+000 до км 106 +000 се осъществява с повишено внимание поради машинно косене на трева. Срок до 05.07.2019 г.; \r\nПът ІІ-13: Движението по път II-35 Плевен – Брестовец от км 9+000 до км 13+000 се осъществява с повишено внимание поради косене на храсти. Срок до 05.07.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86: Движението по път по път ІІ-86 Асеновград – Чепеларе се ограничава периодично поради почистване на паднали камъни под предпазната мрежа на скалните откоси за времето от 8 до 17 часа. Автомобилите се пропускат след разчистване на камъните през интервали около 30-40 минути. Срок до 05.07.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 12.07.2019 г.; \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-21: Движението по път II-21 Русе – Мартен от км 2+000 до км 6+100 се осъществява с повишено внимание поради косене на трева в разделителната ивица на пътните платна Участъкът е сигнализиран временно с пътни знаци и ограничение на скоростта 40 км/ч. Срок до 05.07.2019 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-202: Движението по път III-202 Нисово – Кацелово от км 16+300 до км 36+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и ограничение на скоростта 40 км/ч. Срок до 05.07.2019 г; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\nПът III-5001: Движението по път III-5001 Острица – Кацелово от км 19+800 до км 26+500 се осъществява с повишено внимание поради ремонтни дейности на асфалтовата настилка и почистване на канавки. Участъкът е сигнализиран с пътни знаци и ограничение на скоростта 40 км/ч. Срок до 05.07.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г.; \r\nПът III-7001: Движението по път ІІІ-7001 Алфатар – Краново от км 18+153 до км 24+000 се осъществява в една лента с повишено внимание поради полагане на хоризонтална маркировка. Движението се регулира с пътни знаци и конуси. Срок до 04.07.2019 г.  \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.09.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.09.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 10.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II- 53: Движението по път II-53 с. Стара река – гр. Сливен от км 78+000 до км 112+000 се осъществява в една лента поради ремонтни дейности на асфалтовата настилка. Срок до 10.07.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІ-86: Движението по път ІІ-86 Средногорци – Рудозем от край с. Средногорци (км 125+727,46) до кв. „Койнарци“, гр. Рудозем (км 129+660) до 16:30 часа на 04.07.2019 г. е ограничено поради извършване на взривни работи.  \r\nВ периодите от 06:00 часа до 08:00 часа и от 18:00 часа до 20:00 часа до 04.07.2019 г. преминаването на всички видове МПС през участъка на взривните работи се регулира със светофарна уредба. За движение на пътни превозни средства по направлението Средногорци – Рудозем по време на забраната да се използва обходен маршрут Средногорци – Смолян (кв. Устово – кв. Райково) – Рудозем и обратно. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът ІІ-37: Движението по път ІІ-37 Батак – Доспат – Барутин от км 200+600 до км 219+000 се осъществява с повишено внимание поради частични ремонти дейности на асфалтовата настилка. Участъкът е сигнализиран с пътни знаци. Срок до 05.07.2019 г; \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът ІIІ-863: Движението по път ІIІ-863 Оряховец – Баните – Стояново от км 36+500 до км 37+000 се осъществява в свободната лента, съобразно въведената временна организация на движение поради машинно полагане на асфалтова смес. Срок до 05.07.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІIІ-866: Движението по път ІIІ-866 Смолян – Стойките от км 0+000 до км 20+000 се осъществява с повишено внимание поради полагане на хоризонтална маркировка. Срок до 05.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nПът ІIІ-867: Движението по път ІIІ-867 Средногорци – Мадан от км 4+000 до км 5+000 в чертите на гр. Мадан се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 03.07.2019 г.; \r\nПът ІIІ-867: Движението по път ІIІ-867 Мадан – Златоград от км 7+000 до км 14+000 се извършва с повишено внимание поради косене и рязане на храсти. Срок до 07.07.2019 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-18: Движението по път II-18 /Софийски околовръстен път/ при Кривина /км 28+980/ се осъществява поетапно в една лента поради ремонтни дейности по надлез \"Кривина\". Движението се извършва двупосочно в съседната лента. Срок 05.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 05.07.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: \r\nПът ІІІ-2073: Движението по път III-2073 Векилски – Никола Козлево от км 0+000 до км 9+841 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 05.07.2019 г.; \r\nПът ІІІ-2075: Движението по път III-2075 Цани Гинчево – Никола Козлево от км 8+932 до км 13+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 05.07.2019 г. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.09.2019 г. \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента, поради ремонт на пътната настилка. Движението се регулира чрез пътни знаци. Срок до 15.07.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свлич", "date": "2019.07.03", "title": "Актуална пътна обстановка"}
{"url": "http://www.focus-news.net/news/2019/07/03/2676362/predstoyashti-sabitiya-v-stranata-za-3-yuli-agentsiya-fokus.html", "text": "*** \r\nОт 09.00 часа в Народното събрание ще се проведе редовно пленарно заседание. \r\n***   \r\nОт 10. 00 часа ще се проведе редовно заседание на Министерски съвет  \r\n*** \r\nОт 9.30 часа в хотел Рамада ще се проведе семинар на тема „ИКГ/Дигитализацията – прогнозиране на нововъзникващи рискове“.  В събитието ще участват президентът на КНСБ Пламен Димитров, вицепрезидентът на КНСБ д-р Иван Кокалов, както и зам.-министърът на труда и социалната политика Лазар Лазаров. \r\n*** \r\nОт 13.00 часа в официалната зала на Столична община заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ Зорница Русинова ще подпише договор с кмета Йорданка Фандъкова за предоставяне на услугата „Патронажна грижа“ на възрастни хора над 65 г. и хора с увреждания.  \r\n*** \r\nОт 08.30 часа 12 състав на Специализирания наказателен съд ще гледа състави на придобиване и държане на наркотични вещества спрямо Марио Т., Тодор Г., Петко С., Венцислав Д. и Ивайло С. \r\n*** \r\nОт 09.00 часа в зала „Проф. Марин Дринов“ (Голям салон на БАН) на ул. „15 ноември“ 1 ще се открие „Седмица на бенефициентите на Фонд „Научни изследвания“. \r\n*** \r\nОт 09.30 часа в Съвета за електронни медии започва изслушването на кандидатите за генерален директор на БНТ. \r\n*** \r\nОт 10.00 часа VІІІ състав на Специализирания наказателен съд ще гледа делото за образуване и ръководене на организирана престъпна група срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен С. и Славияна В. \r\n*** \r\nОт 10.00 часа 15 състав на Специализирания наказателен съд ще гледа делото за образуване и ръководене на организирана престъпна група срещу Христон М., Филип Ч., Мехмед М., Венко Д. и Ергюн Б.  \r\n*** \r\nОт 10.00 часа VI състав на Специализирания наказателен съд ще гледа делото за образуване и ръководене на организирана престъпна група срещу Емил М., Мартин Д. и Калоян Б.  \r\n*** \r\nОт 10.00 часа 10 състав на Специализирания наказателен съд ще гледа делото за участие в ръководството на престъпна група срещу Мариана Г., Милена Д. и Ивелина Л.  \r\n*** \r\nОт 10.00 часа XXIII състав на Специализирания наказателен съд ще гледа делото за участие в ръководството на престъпна група срещу Веселин М., Методи М. и Росен Т.  \r\n*** \r\nОт 10.00 часа XIX състав на Специализирания наказателен съд ще гледа квалифицирани състави за изнудване срещу Петър С. \r\n*** \r\nОт 10.00 часа VII състав на Специализирания наказателен съд ще заседава по делото образуване и ръководене на организирана престъпна група срещу Еленка Т.  \r\n*** \r\nОт 11.00 часа ХVІІ състав на Специализирания наказателен съд ще заседава по делото образуване и ръководене на организирана престъпна група срещу Валентин Х., Николай И., Иво И., Красимир Б., Юлиян К., Красимир Л., Михаил Т., Добрин Д. и Гриша Д.  \r\n*** \r\nОт 11.00 часа в Зала Роял на София Хотел Балкан ще бъдат представи резултатите от проучването за тазгодишния индекс за безопасно шофиране. В събитието ще участват Ангел Попов, заместник-министър на транспорта, информационните технологии и съобщенията, Малина Крумова, председател на Държавна агенция „Безопасност на движението по пътищата“, Бойко Рановски, изпълнителен директор на Изпълнителна агенция „Автомобилна администрация“, Алекси Кесяков, МВР. \r\n*** \r\nОт 11.30 часа в зала „Триадица“ в Гранд хотел София ще бъдат представени резултатите от първото тримесечие на 2019 г. за тенденциите и нивата на незаконна търговия с цигари от проучването на празните опаковки.  \r\n*** \r\nОт 13.00 часа в залата на етаж 5 в Министерство на образованието и науката ще се проведе пресконференция за представяне на резултатите от националното външно оценяване за учениците от VII клас. \r\n*** \r\nОт 13.30 часа ХІ състав на Специализирания наказателен съд ще заседава по делото образуване и ръководене на организирана престъпна група срещу Станислав С., Станислав Т., Калин С., Йордан М. и Симеон С.  \r\n*** \r\nОт 13.30 часа в заседателната зала в сградата на Висшия съдебен съвет на ул. „Екзарх Йосиф“ 12 ще се проведе заседание на Прокурорската колегия на Висшия съдебен съвет. \r\n*** \r\nОт 13.30 часа 10 състав Специализирания наказателен съд ще гледа делото за участие в ръководството на престъпна група срещу Никола Б., Билян К. и Любомира И.  \r\n*** \r\nОт 13.30 часа XVII състав Специализирания наказателен съд ще гледа квалифицирани състави на изнудване срещу Милчо Б. и Христо Т.  \r\n*** \r\nОт 14.00 часа VІІ състав Специализирания наказателен съд ще гледа делото за образуване и ръководене на организирана престъпна група срещу Лазгин Х., Ивайло Д. и Али Х.  \r\n*** \r\nОт 15.00 часа XVII състав Специализирания наказателен съд ще заседава по делото за участие в организирана престъпна група срещу Божидар М. \r\n*** \r\nОт 15.30 часа XI състав Специализирания наказателен съд ще заседава по делото за участие в ръководството на престъпна организация срещу Билял Х. и Айдън Д.  \r\n*** \r\nОт 18.00 часа на Малката сцена на Софийската опера и балет клуб „Приятели на Вагнеровия оперен театър“ ще дадат отговор на въпроса какво прави Софийската опера българския Байройт на Балканите. \r\n*** \r\nОт 19.00 часа в Балната зала на хотел „Интерконтинентал“ ще се проведе връчването на годишните банкови награди „Банка на годината“. \r\n*** \r\nОт 10.00 часа пред площад „Никола Вапцаров“ ще се открие инициативата Международен ден без найлонови торбички. \r\n*** \r\nОт 11.00 часа в Комплексен онкологичен център – Бургас ще бъде даден старт на проекта за изграждането на нова сграда – корпус №3, към центъра. \r\n*** \r\nОт 15.00 часа в Заседателната зала на Общината ще започне пресконференция за предстоящото единадесето издание на Бургаски музикални празници „Емил Чакъров\" - фестивал, организиран от Община Бургас и Държавна опера – Бургас.  \r\n*** \r\nОт 11.00 часа в Музея по история на медицината ще се проведе Научно-практическа конференция по водно спасяване. Изданието е посветено на доайена на водното спасяване във Варна и България Лаврентий Силов. Организатор е БЧК в рамките на Седмицата на водното спасяване. \r\n*** \r\nОт 14.00 часа флашмоб за раздаване на пазарски торби за многократна употреба ще се проведе на Синия пазар. \r\n*** \r\nОт 18.00 часа в Арт галерия Le Papillon ще бъдат представени акварелни творби на Андриан Бекяров. Изложбата е включена в съпътстващата програма на второто издание на Международно Триенале на Акварела – Варна 2019.  \r\n*** \r\nОт 10.30 часа в х-л „Панорама“ ще се проведе заключителна пресконференция по проект „Млад проектен ръководител в трансграничния регион“ по програма Интеррег V-A Румъния – България.  \r\n*** \r\nОт 10.30 часа в Детски отдел на РБ „Христо Ботев“ ще бъде открито „Лято в библиотеката 2019 г.“. \r\n*** \r\nОт 11 часа на пл. „Свобода“ ще се състои концерт на Духов оркестър – Добрич. \r\n*** \r\nОт 10.00 часа в Историческия музей в Панагюрище се открива Лятна ваканционна програма за деца и ученици. \r\n*** \r\nВ 09.30 часа  на кръстовището на улиците „Тодор Александров“ и „Дрин“ кметът на район „Южен” Борислав Инчев ще даде старт по изграждането на нова детска площадка. \r\n*** \r\nВ 10.00 часа в пресклуба на БТА ще се проведе пресконференция на кандидатът за кмет на Пловдив на предстоящите избори за местна власт Николай Иванов, подкрепен от широка коалиция от партии, неправителствени организации и граждани. \r\n*** \r\nОт 11.00 часа в Дом на културата „Борис Христов“ ще се проведе среща от информационна кампания за новите правила на Десета конкурсна сесия на Националния иновационен фонд (НИФ).  \r\n*** \r\nОт 18.00 часа в Зала „Сезони” на Голямата къща (ул. „Кръстю Пастухов” 18) анализаторът и народен представител от БСП проф. Иво Христов ще коментира геополитически теми и процеси.  \r\n*** \r\nОт 9.00 часа на спортна база „Гнездо на орли\" ще се състои турнир по футбол.  \r\n*** \r\nОт 10.00 часа в Детския отдел на библиотека „Родина“, ул. „Българско опълчение“, 69, ще гостуват „Зелени Балкани“ – Стара Загора с представление на  Куклен театър „Слънчице“ – етюди и танци. \r\n*** \r\nОт 19.00 часа в Народно читалище „Св. Климент Охридски  1858“ ще се проведе концерт бенефис на джаз-балет „Каприз“ с участието на клуб „Кариби“, ВС „Розов Свят“ и ДМФ „Звездопад“. \r\n*** \r\nОт 21.00 часа на сцена „Лапидариум“ на Регионалния исторически музей – Стара Загора ще бъде представена постановката „Енергични хора“ – спектакъл на Драматичен театър „Гео Милев“ – Стара Загора. \r\n*** \r\nОт 10.30 часа в залата на НЧ „Будител-1997“ ще се проведе откриваща пресконференция по проект „Изграждане на четири центъра за грижа за лица с психични разстройства на територията на община Струмяни”.", "date": "2019.07.03", "title": "Предстоящи събития в страната за 3 юли (Агенция „Фокус“)"}
{"url": "http://www.focus-news.net/news/2019/07/03/2676363/predstoyashti-mezhdunarodni-sabitiya-za-3-yuli-agentsiya-fokus.html", "text": "***  Среща на китайския президент Си Дзинпин с българския президент Румен Радев \r\n***  Процес срещу бившия албански вътрешен министър Саимир Тахири за трафик на наркотици \r\n***  Среща на Сергей Лавров в председателя на Организацията за ислямско сътрудничество Юсеф бин Ахмед ал-Отайним \r\n***  Визита на малтийския премиер Джоузеф Мускат \r\n***  Среща на Ангела Меркел с ирландския президент Майкъл Хигинс \r\n***  Стачка на лекарите за по-високи заплати \r\n***  Публикуване на месечни данни за търговския баланс на САЩ", "date": "2019.07.03", "title": "Предстоящи международни събития за 3 юли (Агенция \"Фокус\")"}
{"url": "http://www.focus-news.net/news/2019/07/03/2676366/sport-braziliya-se-klasira-za-finala-na-kopa-amerika.html", "text": "Бразилия се класира на финала на Копа Америка, след като победи с 2:0 Аржентина. Двата гола за домакините отбелязаха Габриел Жезус и Роберто Фирмино. В последния мач за купата Бразилия ще играе срещу победителя от мача между настоящия шампион Чили и Перу. Двубоят ще се играе тази нощ.", "date": "2019.07.03", "title": "Спорт: Бразилия се класира за финала на Копа Америка"}
{"url": "http://www.focus-news.net/news/2019/07/03/2676364/nimh-dnes-shte-bade-slanchevo-maksimalnite-temperaturi-shte-sa-mezhdu-34-i-39.html", "text": "Днес ще бъде слънчево, около и след обяд горещо. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) . Максималните температури ще бъдат между 34 и 39°. По-късно след обяд над северните и планинските райони ще се образуват купести облаци, на отделни места и купесто-дъждовни и ще превали краткотраен дъжд. Възможни са локални гръмотевични бури и градушки. Вятърът ще е слаб от северозапад, в източните райони от юг-югоизток. По Черноморието ще бъде слънчево и горещо. Ще духа характерен бриз. Максималните температури ще са 30-33°. Температурата на морската вода е 26-28°. Вълнението на морето ще е 2-3 бала. Над планините ще е предимно слънчево. След обяд ще се развива купеста облачност, а до полунощ на места ще превали и прегърми. Вятърът ще е слаб, предимно от изток-североизток, привечер ще се ориентира от север-северозапад. Максималната температура на височина 1200 метра ще е около 29°, на 2000 метра – около 22°. \r\nАтмосферното налягане ще е близко до средното за месеца.", "date": "2019.07.03", "title": "НИМХ: Днес ще бъде слънчево, максималните температури ще са между 34 и 39°"}
{"url": "http://www.focus-news.net/news/2019/07/03/2676367/pravitelstvoto-shte-glasuva-dopalnitelni-sredstva-na-obshtinite-za-razvitie-na-obrazovanieto.html", "text": "Правителството ще разгледа проект за одобряване на допълнителни трансфери по бюджетите на общините за 2019г. за финансово осигуряване на дейности по Национална програма „Оптимизиране на вътрешна структура на персонала“, одобрена с решение на Министерски съвет от 2019 г. за одобряване на национални програми за развитие на образованието.  Това е заложено в  дневния ред на редовното заседание на Министерски съвет . Министрите ще гласуват и доклад за равнопоставеността на жените и мъжете в България за 2018г. Правителството ще разгледа изменения в тарифите на таксите, които се събират в Министерството на финансите по Закона за държавните такси. В програмата на заседанието е заложена и програма за сътрудничество в областта на образованието и културата между правителството на България и правителството на Корейската народнодемократична република за периода 2019-2022 г. \r\nНа вниманието на министрите ще бъдат поставени и резултатите от участието България в заседанието на Съвет „Външни работи“, Формат „Търговия“ на Европейския съюз, проведено на 27 май 2019 г. в Брюксел.", "date": "2019.07.03", "title": "Правителството ще гласува допълнителни средства на общините за развитие на образованието"}
{"url": "http://www.focus-news.net/news/2019/07/03/2676371/mvnr-federatsiyata-na-moryatsite-v-gartsiya-shte-stachkuva.html", "text": "По информация на посолството на България в Гърция, Общогръцката федерацията на моряците (PNO) е обявила 24-часова национална стачка от 00.01 до 24.00 часа днес. Това съобщиха от пресцентъра на  МВнР . Стачните действия ще обхванат морския транспорт, в това число кораби и фериботи. В тази връзка от външно министерство препоръчват на българските граждани, пребиваващи или пътуващи до Гърция, да се информират предварително за разписанията на морските превозни средства и възможните алтернативни връзки с друг вид транспорт. \r\nПри необходимост от съдействие българските граждани могат да се свържат с посолството ни в Атина на следните телефони: Дежурен директен телефон: +30 210 67 48 107; Мобилен телефон за спешни случаи: +30 693 70 96 220.", "date": "2019.07.03", "title": "МВнР: Федерацията на моряците в Гърция ще стачкува"}
{"url": "http://www.focus-news.net/news/2019/07/03/2676373/sofiya-zatrudneno-e-dvizhenieto-na-avtobusite-79-309-i-4tm-v-rayona-na-mosta-na-ul-k-stoilov-v-posoka-stochna-gara.html", "text": "Затруднено е движението на автобусите 79, 309 и 4ТМ в района на моста на ул. „К. Стоилов“ в посока Сточна гара. Това съобщиха от пресцентъра на  Столична община . Причината е преминаването на товарен ТИР под моста на ул. „К. Стоилов“ в посока Сточна гара. Движението в района е затруднено. Тежкотоварното превозно средство е засегнало част от строителното скеле от ремонта на моста „Изида“ и това затруднява движението и на автобусите от градския транспорт 79, 309 и 4ТМ.", "date": "2019.07.03", "title": "София: Затруднено е движението на автобусите 79, 309 и 4ТМ в района на моста на ул. „К. Стоилов“ в посока Сточна гара"}
{"url": "http://www.focus-news.net/news/2019/07/03/2676355/politico-manfred-veber-ottegli-kandidaturata-si-za-vodesht-kandidat-na-enp.html", "text": "Манфред Вебер оттегли кандидатурата си за водещ кандидат на ЕНП, информира  POLITICO   \r\nСлед като призна, че е загубил, Манфред Вебер заяви на среща на групата си от ЕНП, че „Макрон и Орбан са убили процеса на \"водещ кандидат\", според двама участници в срещата в Страсбург. Той обяви, че ще остане лидер на групата на ЕНП. Президентът на ЕНП Джоузеф Даул благодари на Вебер за „добра работа“.  \r\nВебер ще даде брифинг за журналистите в 20:00 часа в Страсбург (21:00 часа българско време).  \r\nЕвропейският съвет възобнови своята работа.   Юлиян Марков", "date": "2019.07.03", "title": "POLITICO: Манфред Вебер оттегли кандидатурата си за водещ кандидат на ЕНП"}
{"url": "http://www.focus-news.net/news/2019/07/03/2676376/dobrich-ogranicheno-e-dvizhenieto-na-avtomobili-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище. Няма ремонтни дейности по републиканската пътна мрежа в областта, предаде кореспондент на  Радио „Фокус” – Варна .  \r\nВ Добрич се работи по ул. „Димитър Ковачев“, ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. В Добрич времето е слънчево и ясно, тихо е, температурата на въздуха е около 21 градуса.  \r\nЖулиета НИКОЛОВА", "date": "2019.07.03", "title": "Добрич: Ограничено е движението на автомобили над 10 тона по път I-9 в участъка от село Кранево в посока Варна"}
{"url": "http://www.focus-news.net/news/2019/07/03/2676375/denyat-3-yuli-v-balgarskata-istoriya.html", "text": "На 3 юли 2000 г. правителството на Иван Костов постига споразумение с Международния валутен фонд (МВФ), което трябва да даде възможност за повишаване на доходите, намаляване на данъците и замразяване цените на отоплението. На тази дата през 1877 г. българското Опълчение преминава р. Дунав в хода на Руско - турската освободителна война (1877 - 1878).  \r\nНа 3 юли 1895 г. в центъра на София е извършено покушение срещу министър-председателя Стефан Стамболов. Два дни по-късно той умира.  \r\nНа 3 юли са родени:  тракологът проф. Александър Фол, актьорът Стефан Гецов, писателят Славчо Чернишев, военният деец Петър Груев. \r\nНа 3 юли умират:  писателят Андрей Гуляшки, писателят и преводач Цветан Стоянов. \r\n2000 г.  \r\nПравителството на Иван Костов постига споразумение с Международния валутен фонд (МВФ), което трябва да даде възможност за повишаване на доходите, намаляване на данъците и замразяване цените на отоплението. \r\nМеждународния валутен фонд (МВФ) е международна агенция, основана на конференцията в Бретън Уудс през 1945, със седалище във Вашингтон и с над 150 държави членки. Фондът осигурява валутни запаси, злато и специални права на тираж за стабилизиране на националните валутни курсове. \r\nИван Костов е роден на 23 декември 1949 г. в София. Завършва средно образование в 18-то СПУ \"Кирил и Методий\" (СОУ \"Уилям Гладстон\") в София през 1967 г. Учи за летец в Селскостопанската авиация в гр. Кременчук, Украйна, 1974 г. Завършва специалност \"Политическа икономия\" в УНСС и \"Математическо моделиране на икономическите процеси\" в СУ \"Св. Климент Охридски\". Заема длъжността началник \"Планов отдел\" в Завода за преработка на хартия - София, 1979 г. В периода 1982- 1992 г. е старши асистент по политическа икономия в Техническия университет в София. От 1984 г. е доктор на икономическите науки, а от 1992 г. - доцент. Член е на Съвета на икономическите експерти на СДС от 1990 г. Избиран е за депутат в VІІ Великото народно събрание, в ХХVІ, в ХХVІІ и в ХХVІІІ Народно събрание от Парламентарна група на СДС. Председател е на Комисията по икономическа политика в VІІ ВНС. Иван Костов заема длъжността министър на финансите в коалиционното правителство на Димитър Попов в периода декември 1990 г. – октомври 1991 г. Същата длъжност – министър на финансите, заема и в правителството на СДС от ноември 1991 г. до декември 1992 г. Заместник-председател е на парламентарната група на СДС в ХХVІІ Народно събрание (1993-1994 г.). Председател е на СДС от декември 1994 г. От 1997 г. до юни 2001 година е министър-председател на България. След загубата на ОДС на парламентарните избори през юни 2001 година напуска председателския пост в СДС. Член е на Националния изпълнителен съвет на СДС до 12 март 2002 г. От 2001 г. е народен представител от ОДС в ХХХІХ Народно събрание. От 2004 г. е председател на партията \"Демократи за силна България\". Депутат е в XL Народно събрание. \r\n1975 г.  \r\nНародното събрание утвърждава Людмила Живкова за член на кабинета и председател на Комитета за изкуство и култура (КИК). На 1 юли същата година седмият пленум на Комитета я избира за председател на мястото на Павел Матев. \r\n1973 г.  \r\nОт 3 до 4 юли в София се провежда III конгрес на Съюза на архитектите в България. \r\nСъюзът на архитектите в България (САБ) е доброволна творческо-професионална организация на архитекти, независимо от дейността им. \r\nСАБ е продължител на творческите традиции и приемник на Българското техническо дружество (основано през 1885 г.) и правоприемник на Българското инженерно-архитектно дружество (основано 1893 г.), на Дружеството на българските архитекти (основано 1926 г.), на Съюза на българските инженери и архитекти (основан 1937 г.) и на Научно-техническия съюз (за периода от основаването му 1949 г. до 1965 г.) – по отношение дейността на Дружество “Архитектура”. \r\nСАБ представлява своите членове и защитава техните творческо-професионални интереси пред държавни, общински и международни институции, юридически и физически лица. \r\n1970 г.  \r\nВ периода 25 юни - 3 юли в София се провеждат българо-гръцки разговори и са подписани документи за свързване на енергийните системи на двете страни, за използване на водите на реките, протичащи през териториите на двете страни, и за туризма. \r\n1957 г.  \r\nСъздава се Българският автомобилен турингклуб (по-късно - Съюз на българските автомобилисти). \r\nСъюзът на българските автомобилисти е доброволна обществена организация с нестопанска цел на любители на автомобилизма, автотуризма, автомобилния спорт и картинга. Участва в разработването на нормативни актове и др. документи, свързани с автомобилизма, организира обучението и квалификацията на водачите на моторни превозни средства и др. От 1966 г. оказва и пътнотехническа помощ. \r\n1944 г.  \r\nВ хода на Втората световна война англо-американската авиация бомбардира Русе и село Чупрене. \r\n1941 г.  \r\nНа 2 и 3 юли са извършени масови арести на комунисти: до юли 1942 г. са арестувани около 1600 души. \r\n1932 г.  \r\nВ периода 26 юни - 3 юли в Белград се провежда турнира за ІІ Балканска купа по футбол. България побеждава последователно Румъния (2:0), Югославия (3:2) и Гърция (2:1) и печели първо място. \r\n1929 г.  \r\nОт 3 до 6 юли се провежда анкета на социалистическите депутати Кръстьо Пастухов, Григор Чешмеджиев, Сотир Янев и Димитър Нейков за положението по сръбско-българската граница. Изложението им от 18 юли до Социалистическия работнически интернационал настоява за международна анкета по станалите инциденти. \r\n1926 г. \r\n1929 г.  \r\nСъс закон е дадена концесия на Bulgarian Development Company Limited за производство и износ на бекон и продукти от свинско месо (свинската концесия). \r\n1905 г.  \r\nСключва се българо-сръбски договор за митнически съюз. \r\n1904 г.  \r\nОт 3 до 6 юли в София е проведен учредителен конгрес на Съюза на свещеническите братства под председателството на митрополит Максим Скопски. \r\n1895 г.  \r\nВ центъра на София е извършено покушение срещу Стефан Стамболов. Два дни по-късно той умира от раните си. Съпругата му Поликсения не позволява на княз Фердинанд да присъства на погребението. \r\nСтефан Стамболов е роден на 31 януари 1854 г. във Велико Търново. Образованието си започва в родния си град, по-късно учи в Одеската семинария (1870-1872 г.). Израства в обкръжението на революционери като Христо Иванов-Книговезеца, Отец Матей Преображенски, Христо Караминков – Бунето и участвува в почти всички прояви на борбата за политическа независимост през 70-те години на ХІХ в. – член е на Българския революционен централен комитет (БРЦК) в Букурещ и в Гюргево, изпълнява важна роля в подготовката на Старозагорското (1875 г.) и на Априлското въстание (1876 г.). След 1880 г. става подпредседател, а и председател на Народното събрание. В периода 1888-1894 г. е министър-председател. Допринася за Съединението на Княжество България и Южна Румелия. Участва е контрапреврата през 1886 г. Стефан Стамболов провежда ярко изразена националистична политика, способства за укрепване на дипломацията, на икономиката и на държавническата мощ на България. Влиза в конфликт с царска Русия и княз Фердинанд. \r\n1894 г.  \r\nВ периода 3 – 7 юли се провежда първият конгрес на Българската работническа социалдемократическа партия (БРСДП), който се явява и учредителен. На него се сливат Българската социалдемократическа партия и Българския социалдемократически съюз. Разединени, двете партии и особено БСДС стигат до заключението, че не могат да постигнат желаното от тях влияние в обществено-политическия живот на страната. Поради това именно съюзистите са тези, които първи повдигат въпроса за обединение с партистите (привържениците за БСДП). Първоначално Димитър Благоев (на снимката) и неговите последователи не са склонни да приемат направеното им предложение за обединение на двете партии. Впоследствие обаче се съгласяват с него и на 10 февруари 1894 г. е подписано съглашение между БСДП и БСДС за сливането им в една обща партия, наречена БРСДП. По-късно Димитър Благоев преценява направената в тази насока стъпка като голяма грешка, тъй като бившите съюзисти отдалечават още повече своите разбирания от схващанията на партистите, които строго се придържат към учението на К. Маркс и Фр. Енглес и техните ученици - лидерите на Втория интернационал К. Кауцки, В. Плеханов, Авг. Бебел, Жул Гед и др. \r\nМежду двете бивши течения изникват остри разногласия по редица въпроси от организационно и идейно естество - за мястото и ролята на демократическия централизъм, за мястото и ролята на печата и особено много - за социалната среда на партията и чии интереси ще защитава тя. Превес получават привържениците на бившите партисти. От 1897 г. Димитър Благоев започва издаването на теоретичния орган на партията - сп. \"Ново време\", а неговите най-близки съратници участват в редактирането на печатните органи на БРСДП - в. \"Социалист\" (1894 г.-1897 г.) и в. \"Народ\" (1897 г.-1898 г.). От есента на 1897 г. започва да излиза в. \"Работнически вестник\". От 1898 г. този вестник става и печатен орган на партията. \r\nПривържениците на съюзистите след ранната смърт на Сл. Балабанов се групират около Я. Сакъзов. Той и някои от неговите съмишленици, като Е. Дабев, К. Бозвелиев и др., участват години, както в централното ръководство на БРСДП, така и в нейните печатни издания. Въпреки това в противовес на партийния устав Я. Сакъзов предприема издаването на ново списание, наречено \"Общо дело\". Всички опити за помирение между двете течения в края на XIX и началото на ХХ в. остават напразни и през лятото на 1903 г. се стига до разцепление в редовете на БРСДП. Образуват се две самостоятелни политически организации, които носят едно и също име - БРСДП, които се определят като \"тесни\" и \"широки\". \r\n1882 г.  \r\nС княжески указ е разформирована жандармерията и вместо нея е създаден драгунски корпус начело с подполковник Лонгвенов, организиран в 9 драгунски окръжия, съществувал до септември 1883 г. \r\n1877 г.  \r\nВ хода на Руско-турската война (1877 - 1878) Българското опълчение преминава река Дунав. Българското опълчение е самостоятелна българска доброволческа войска, която взима участие на страната на руската армия. Инициатор за нейното създаване е руският генерал Р. А. Фадеев, който намира подкрепа от Българското централно благотворително общество и славянските благотворителни комитети в Русия. Те закупуват със свои средства 12 оръдия и голям брой пушки и патрони, и ги предоставят на българските опълченци. Началото на Българското опълчение се поставя на 13 ноември 1876 г. в Кишинев (Молдова). В него са привлечени главно български доброволци, които взимат участие в националноосвободителната борба и в Сръбско-турската война (1876). Според плана на руското командване, от октомври 1876 г., първоначалното предназначение на Българското опълчение е да служи като \"Пеши конвой на главнокомандващия княз Николай Николаевич\". Най-напред са създадени три дружини. Записването на доброволци не престава и до обявяването на войната. На 17 април 1877 г. Пешият конвой е реорганизиран в Българското опълчение и за негов командир е определен руският ген. Н. Столетов. Под ръководството на руски офицери на служба в руската армия, българските опълченци трябва да преминат и известна военна подготовка. На 6 май 1877 г. жителите на гр. Самара им подаряват бойно знаме, което е връчено на 3. опълченска дружина. От Кишинев военната подготовка на опълченците продължава в Плоещ. Българското опълчение е включено в състава на Предния отряд, командван от ген. Й. В. Гурко. Участва в боевете при Велико Търново, Стара Загора и Шипка. \r\nБългарските опълченци проявяват голям героизъм при отбраната на Шипченския проход (9 – 11 август 1877 г.). Въпреки многократно превишаващата ги османска войска заедно с руските войници те не допускат армията на Сюлейман паша да премине Балкана и да се прехвърли в Северна България. В края на декември същата година взимат участие и в боевете при Шипка и Шейново, където е разбита армията на Вейсел паша. След подписването на Санстефанския договор (1878) Българското опълчение е отделено от състава на руската армия и става основа за изграждането на новата българска войска. \r\nНа тази дата са родени: \r\n1933 г.  \r\nРоден е проф. Александър Фол (1933 - 2006). Той е историк-траколог, филолог, доктор на науките. Бил е министър на просветата в периода 1980 - 1986 г. Основател и пръв директор на Института по тракология при БАН. Основател на Националната гимназия за древни езици и култури в София през 1977. От 1980 г. е председател на Международния комитет по тракология към Международната асоциация за проучвания на Европейския югоизток и главен секретар (от 1988 г.) на Международния съвет за индоевропейски и траколожки изследвания. Автор е на: “Политическа история на траките”, “Тракийски орфизъм”, “Тракийска култура”, “Казано и премълчано” и др. \r\nУмира на 1 март 2006 г. в София. \r\n1932 г.  \r\nРоден е Стефан Гецов – български драматичен и филмов актьор. От 1955 г. е в Националния драматичен театър. Негови роли в театъра са: Отело (“Отело” от У. Шекспир), Дмитрий (“Братя Карамазови” по Ф. М. Достоевски), Македонски (“Хъшове” от И. Вазов), Големанов (“Големанов” от С. Л. Костов); роли в киното: Иван Шишман от едноименния филм, Г. Димитров в “Наковалня или чук”. Умира на 10 октомври 1996 г. в София. \r\n1924 г.  \r\nРоден е Славчо Чернишев – български писател. Учи славянска филология и философия в Софийски университет “Св. Климент Охридски” в периода 1945 г. – 1951 г. Работи като коректор и технически уредник в издателство “Наркоиздат” (1945 г.), уредник на сп. “Жената днес” и в-к “Стожер” (1946 г.). Драматург на радиотеатъра при Радио София, член е на сценаристката комисия и завеждащ редактор “Реклама и пропаганда” при Българска кинематография (1957 г. – 1950 г.). Редактор е във в-к “Литературен фронт” за периода 1952 г. – 1953 г., завежда литературен отдел във в-к “Народна култура” (1953 г.). От 1954 г. живее в Созопол. Член е на Съюза на българските писатели. Публикува за пръв път стихотворение през 1941 г. в сп. “Българска реч”. Автор е на съчиненията: “Земя и небе” (1952 г.), “Поема за летеца” (1954 г.), “Зад синия далечен океан” (1955 г.), “Неспокойно сърце” (1955 г.), “Вятърната мелница” (1957 г.), “Морето” (1957 г.), “Капитан Леванти” (1960 г.), “Созополски разкази” (1963 г.), “Стихове” (1965 г.), “Ветрове, пясъци и звезди” (1966 г.), “Стихотворения” (1966 г.), “Отвъд хоризонта” (1968 г.), “Корабни дневници” (1972 г.), “Лунните острови” (1980 г.) и др. Умира на 30 юни 2000 г. в София. \r\n1855 г.  \r\nРоден е Петър Димитров Груев - военен деец, генерал-лейтенант. Започва образованието си в Южнославянския пансион на Т. Минков в гр. Николаев, след което постъпва във Военно училище в Санкт Петербург. Участва в Руско-турската освободителна война 1877 г.-1878 г., след което завършва артилерийска академия в Русия. Постъпва на служба в българската армия и като офицер участва в Сръбско-българската война през 1885 г. Отличава се в сраженията при Сливница и Пирот. След войната е назначен за началник на Военното училище в София. Взема ръководно участие при детронирането на княз Александър I Батенберг от българския престол (9 август 1886 г.), след което е обявен за главнокомандващ българските войски. Поради неуспеха на преврата е принуден да емигрира в Румъния, откъдето продължава борбата си срещу Регентството (1886 г.-1887 г.) и първия стамболовистки режим (1887 г.-1894 г.). По-късно постъпва на служба в руската армия, в която впоследствие получава генералски чин. След Октомврийската революция (1917 г.) работи в различни учреждения и предприятия в гр. Тула. Умира на 9 февруари 1942 г. \r\nНа тази дата умират: \r\n1995 г.  \r\nУмира писателят Андрей Гуляшки (1914 - 1995). Той е роден на 7 май 1914 г. в с. Раковица, Видинско. След 9 септември 1944 г. е редактор в редица издания: главен редактор е на сп. \"Пламък\" (1956 – 1966), директор е на Народния театър, главен редактор на сп. \"Съвременник\" (1972 – 1973), секретар на Съюза на българските писатели (1956 - 1962), заместник-председател на Съюза на българските писатели. През последните години от живота си твори в Сопот. Белетристичното му творчество е обвързано с философска проблематика. Автор е на съчиненията: \"Дон Кихот от Селвеция\" (1936), \"Жени\" (1938), \"Смъртна присъда\" (1940), \"МТ станция\" (1950), \"Село Ведрово\" (1952), \"Златното руно\" (1958), \"Приключенията на Авакум Захов\" (1962), \"Седемте дни на нашия живот\" (1964), \"Малка нощна музика\" (1965), \"Романтична повест\" (1970), \"Скитник броди по света\" (1982), \"Краят на Лалелия\" (1987) и др. \r\n1971 г.  \r\nУмира Цветан Савов Стоянов - български преводач, критик, писател. Той е роден на 28 януари 1930 г. в София. Завършва гимназия в София през 1947 г. и школата по журналистика през 1954 г. През 1970 г. защитава дисертация на тема “Идеи и мотиви на отчуждението в западната литература от средата на ХVIII в. до средата на ХIХ в.”. Член е на Съюза на българските писатели. Превежда и издава произведенията на Шели, Гамзатов, Байрон, Дикинсън, Суифт, Стайнбек, Колдуел, Брейн, Харпър, Шекспир, Б. Шоу и др. Завършва и право в Софийски университет “Св. Климент Охридски” през 1952 г. В периода 1953 г. – 1955 г. работи в Българската телеграфна агенция (БТА). За една година (1955 г. - 1956 г.) е литературен сътрудник във в-к “Земеделско знаме”. В периода 1961 г.-1963 г. е редактор в отдел “Критика” на сп. “Септември”, а след това във в-к “Литературен фронт” (1967 г.-1969 г.). От 1969 г. е научен сътрудник в Института за съвременни социални теории. Автор е на съчиненията: “Ние и Арчи. Екскурзоводска история” (1961 г.), “Над твоя дом спокойствие” (1967 г.), “Нишките, които се прекъсват” (1967 г.), “Мъдростта на древните митове” (1968), “Изключителната биография на Буди Будев. Роман” (1969 г.), “Броселиандовата гора” (1973 г.), “Идеи и мотиви на отчуждението в западната литература” (1973 г., в 3 т.), “Геният и неговият наставник” (1978 г.), “Невидимият салон” (1978 г., в 2 т.), “Отчуждението” (1988 г.), “Избрано и непубликувано” (1994 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.07.03", "title": "Денят 3 юли в българската история"}
{"url": "http://www.focus-news.net/news/2019/07/03/2676370/v-ministerstvo-na-obrazovanieto-i-naukata-shte-se-provede-preskonferentsiya-za-rezultatite-ot-natsionalnoto-vanshno-otsenyavane-za-uchenitsite-ot-vii-klas.html", "text": "От 13.00 часа в залата на етаж 5 в Министерство на образованието и науката ще се проведе пресконференция за представяне на резултатите от националното външно оценяване за учениците от VII клас. Това съобщиха от пресцентъра на  Министерството .", "date": "2019.07.03", "title": "В Министерство на образованието и науката ще се проведе пресконференция за резултатите от националното външно оценяване за учениците от VII клас"}
{"url": "http://www.focus-news.net/news/2019/07/03/2676365/prezidentat-rumen-radev-shte-bade-posreshtnat-na-ofitsialna-tseremoniya-v-pekin.html", "text": "В Пекин ще се състои церемонията по официалното посрещане на българския държавен глава и негова съпруга в Китайската народна република.. Това съобщиха от  прессекретариата на държавния глава . \r\nРумен Радев и Си Дзинпин ще ръководят пленарните разговори между официалните делегации на България и Китай. Очаква се на срещата на двамата държавни глави да бъде приета Съвместна декларация между Република България и Китайската народна република за установяване на отношения на стратегическо партньорство.  \r\nВ Пекин президентът Румен Радев ще проведе срещи и с председателя на Постоянния комитет на Общокитайското събрание на народните представители Ли Джаншу, с представители на държавните и политическите институции, ще отдаде почит и ще положи венец на мемориала на народните герои на площада „Тианънмън“.  \r\nНа 4 юли българският държавен глава ще посети Шанхай, където ще проведе среща с кмета на града Ин Йон, а на 5 юли ще изнесе лекция в Шанхайския университет „Джао Тонг“.  \r\nВ Шанхай държавният глава ще посети централата на китайския туристическа корпорация „Ctrip Corporation“ и ще проведе среща с главния изпълнителен директор Джейн Джо Сън.  \r\nВъв водената от държавния глава делегация са председателят на парламентарната Комисия по регионална политика, благоустройство и местно самоуправление Искрен Веселинов, председателят на Комисията по транспорт, информационни технологии и съобщения Халил Летифов, както и народните представители, членове на Групата за приятелство България – Китай в Народното събрание – Христо Проданов, Георги Колев, Боряна Георгиева. В делегацията са включени представители на научните и образователните институции, както и представители на български компании в областта на информационните технологии, инвестициите, туризма и земеделието.", "date": "2019.07.03", "title": "Президентът Румен Радев ще бъде посрещнат на официална церемония в Пекин"}
{"url": "http://www.focus-news.net/news/2019/07/03/2676374/api-dvizhenieto-v-tunel-praveshki-hanove-na-am-hemus-v-posoka-varna-shte-se-osashtestvyava-v-edna-lenta-poradi-remont-na-osvetitelnata-sistema.html", "text": "Движението за Варна в тунел „Правешки ханове“ на АМ „Хемус“ ще се осъществява в една лента поради ремонт на осветителната система. Това съобщиха от пресцентъра на  Агенция „Пътна инфраструктура“ . От 10.00 часа до 15.00 часа ще бъде ограничено преминаването в изпреварващата лента, а автомобилите ще се пренасочват в активната. \r\nНеобходимо е шофьорите да карат с повишено внимание и съобразена скорост, като спазват стриктно поставената сигнализация.", "date": "2019.07.03", "title": "АПИ: Движението в тунел „Правешки ханове“ на АМ „Хемус“ в посока Варна ще се осъществява в една лента поради ремонт на осветителната система"}
{"url": "http://www.focus-news.net/news/2019/07/03/2676377/faz-gsdp-i-alternativa-za-germaniya-izravniha-sili-v-brandenburg.html", "text": "Малко по-малко от два месеца преди изборите за регионален парламент във федералната провинция Бранденбург, Германската социалдемократическа партия (ГСДП) и \"Алтернатива за Германия\" (АфД) изравниха сили. Това показват резултатите от последните проучвания, съобщава германският национален ежедневник  Die Frankfurter Allgemeine Zeitung . \r\nИ двете партии може да разчитат на подкрепата на 19% от избирателите в провинцията, показват данните от анкетата. Така социалдемократите запазват процентите си от майските проучвания, докато АфД губи един процент. Трета политическа сила в Бранденбург е Християндемократическият съюз (ХДС) с 18%. Следва \"Левица\" с 16%. \"Зелени\" събират същата подкрепа.  \r\nИзборите за регионален парламент в Бранденбург ще се проведат на 1 септември.  Тереза Герова", "date": "2019.07.03", "title": "FAZ: ГСДП и \"Алтернатива за Германия\" изравниха сили в Бранденбург"}
{"url": "http://www.focus-news.net/news/2019/07/03/2676380/sofiya-v-universiteta-za-natsionalno-i-svetovno-stopanstvo-shte-se-provede-parviyat-izpit-ot-redovnata-kandidatstudentska-izpitna-sesiya.html", "text": "От 9.00 часа ще се проведе първият изпит от редовната кандидатстудентска изпитна сесия в Университета за национално и световно стопанство – по български език и литература, на който ще се явят 1673 кандидат-студенти. Това съобщиха от пресцентъра на  УНСС . \r\nИ през тази година най-предпочитаните поднаправления са „Икономика и бизнес“, „Финанси, счетоводство и контрол“, „Икономика на инфраструктурата“ и „Администрация и управление“. \r\nПриемът в УНСС е с успешно положен единен приемен изпит (тест по подобие на SAT) и е по професионални направления и поднаправления (включващи 43 специалности).", "date": "2019.07.03", "title": "София: В Университета за национално и световно стопанство ще се проведе първият изпит от редовната кандидатстудентска изпитна сесия"}
{"url": "http://www.focus-news.net/news/2019/07/03/2676378/sofiya-stolichnata-obshtina-osiguryava-razdavane-na-mineralna-voda-na-chetiri-punkta-vav-vrazka-s-prognozite-za-goreshto-vreme.html", "text": "Столичната община осигурява раздаване на минерална вода на четири пункта във връзка с прогнозите за горещо време. Това съобщиха от пресцентъра на  Общината . \r\nОт 13.00 часа минерална вода ще се раздава на четири пункта – на площадното пространство при храма „Св. Неделя”, на \"Орлов мост\" – при езерото „Ариана”, на пилоните на Националния дворец на културата и на пл. „Славейков“.  \r\nИнициативата е част от ежегодната кампания на Столична община за предоставяне на вода на гражданите в горещите летни месеци. Водата ще бъде раздавана от служители на общината до изчерпване на количествата. Тя е осигурена от Столична община, направление „Социални дейности и интеграция на хора с увреждания”.", "date": "2019.07.03", "title": "София: Столичната община осигурява раздаване на минерална вода на четири пункта във връзка с прогнозите за горещо време"}
{"url": "http://www.focus-news.net/news/2019/07/03/2676368/alsat-m-makedoniya-ilir-meta-predlozhi-predsrochni-parlamentarni-i-prezidentski-izbori-v-albaniya.html", "text": "Държавният глава на Албания Илир Мета предложи в страната да бъдат проведени предсрочни парламентарни и президентски избори, за да се преодолее политическата криза, предава излъчващият на албански език скопски телезионен канал  \"Алсат-М\" . \r\nДатата, която предложи Мета за гласуването, е 13 октомври. \"Ще се кандидатирам за президент. (Премиерът) Еди Рама и доминираният от Социалистическата партия парламент, които не ме искат, да преложат който искат кандидат. Това е пътят за разрешаване на тази, за съжаление, ужасна криза\", привежда телевизията думите на албанския държавен глава.  Тереза Герова", "date": "2019.07.03", "title": "\"Алсат-М\" (Македония): Илир Мета предложи предсрочни парламентарни и президентски избори в Албания"}
{"url": "http://www.focus-news.net/news/2019/07/03/2676383/denyat-3-yuli-v-svetovnata-istoriya.html", "text": "На тази дата през 1608 г. френският изследовател Самюел Шамплен основава в устието на р. Св. Лаврентий гр. Квебек. Квебек се намира в източна Канада и е административен център на едноименната провинция. На 3 юли 1775 г. генерал Джордж Вашингтон става главнокомандващ на Континенталната армия на американските колонии. През 1819 г. в Ню Йорк е открита първата в Америка спестовна банка. На тази дата през 1962 г.  след продължителна колониална война френският президент Шарл де Гол провъзгласява независимостта на Алжир от Франция.  \r\nНа 3 юли са родени:  американският астронавт Харисън Шмит, австрийският писател Франц Кафка, \r\nНа 3 юли умират: вокалът на групата “Доорс Джим Морисън,  палестинският терорист Мухаммад Дауд Уде по-известен като Абу Дауд   \r\n2018 г.  \r\nСинът на лидера на джихадистката групировка ИДИЛ Абу Бакр ал Багдади е убит в град Хомс в Централна Сирия. \r\n2013 г.  \r\nАрмията на Египет отстранява от власт президента Мохамад Морси след няколко дневни масови протести. \r\n2011 г.  \r\nНа парламентарните избори в Тайланд побеждава опозиционната партия За таи, получавайки 263 от 500 места в Камарата на представителите. \r\n1966 г.  \r\nФранция провежда опити с атомна бомба на атола Муруруоа. \r\n1962 г.  \r\nСлед продължителна колониална война, френският президент Шарл де Гол провъзгласява независимостта на Алжир от Франция. Алжир е демократична република, намира се в Северна Африка и заема териториална площ приблизително около 2 381 000 кв. км. Населението на страната е около 28 200 000 жители. Етническият състав е от бербери, араби и европейци. Столица на Алжир е гр. Алжир. Официалният език е арабски. Паричната единица е алжирски динар. Законодателният орган в страната е Националният консултативен съвет. През III в. пр. Хр. на територията на днешен Алжир е основана държавата Нумидия. От I в. пр. Хр. до V в. е под римска власт. През VII в. държавата е завоювана от арабите, след което е поставено начало на ислямизацията. От ХVI в. става владение на Османската империя. В периода ХVII – ХVIII в. поради слабата централна власт на империята Алжир е фактически независима феодална държава начело с местен управител. През юли 1830 г. френски войски завземат гр. Алжир; през 1857 г. е напълно покорена от Франция. През 1954 г. Бен Бела основава Фронта за национално освобождение, обявил се за временно правителство на Алжирската република (1958). През 1959 г. ген. Дьо Гол обявява правото на Алжир за самоопределение. Алжир е член на Лигата на арабските държави от 1962 г. Същата година става член и на ООН. \r\n1949 г.  \r\nБомбардировачът „Енола Гей”, хвърлил атомната бомба над Хирошима, постъпва като експонат в музея в Смитсъновия университет. \r\n1949 г.  \r\nАлбания прогонва всички граждани на Югославия. \r\n1928 г.  \r\nВ САЩ са пуснати в продажба първите телевизионни приемници. Цената им е 75 долара. \r\n1908 г.  \r\nВ Ресенския османски гарнизон в Македония избухва Младотурската революция на комитета \"Единение и напредък\". На 5 юли младотурците публикуват обръщение към българите в Охридско за съдействие с обещание за равноправие. Дадена е политическа амнистия и са освободени около 1500 българи. \r\nКомитетът \"Единение и напредък\" е организация на младотурците. Основана е през 1889 г. в Цариград. Поставя си за задача събарянето на абсолютистичния режим на султан Абдул Хамид II (на снимката) и заменянето му с конституционно-парламентарен, а във външнополитически план – премахване на зависимостта на Турция от Великите сили и възвръщане на някогашното и величие. От 1907 г. ролята на централно ръководство поема Солунският клон на комитета. Под ръководството на комитета се извършва Младотурската революция 1908 г. След поемането на управлението на страната комитетът се преустройва в политическа партия, която постепенно се преориентира към предишния политически курс на султана както във външнополитически, така и във вътрешнополитически план. Бързо забравя за обещаните права на немюсюлманското население в империята, сред което са и българите от Тракия и Македония. След разгрома на Турция в Първата световна война (1914-1918 г.) комитетът се саморазпуска, но отделни негови дейци продължават участието си в политическия живот на страната. Поради враждебното им отношение към кемалистите през 1926 г. се слага край на тяхната дейност. \r\nМладотурска революция (1908 г.) е извършена в Османската империя от Комитета \"Единение и напредък\". Първи въстава гарнизонът в Ресен, последван от гарнизоните в Битоля и Одрин. Безсилен да се справи с положението, султан Абдул Хамид II обявява на 23 срещу 24 юли, че възстановява конституцията от 1876 г. и съгласието си за провеждане на избори за парламент. Привлечени от измамните лозунги на младотурците за равенство на народите в Османската империя, без оглед на тяхната езикова и религиозна принадлежност, на тяхна страна минават и някои чети на ВМОРО, които слизат от планините и се саморазпускат. Те участват заедно с младотурците в потушаването на държавния преврат от април 1909 г., след който следва и детронирането на султан Абдул Хамид II. Осигурили си цялата държавна власт, младотурците бързо забравят дадените обещания и по отношение на българското население в европейските предели на империята продължават старата султанска политика. Това довежда до охлаждане на отношенията им с ВМОРО и четите и отново излизат в планините, за да доведат до край борбата си за освобождение от османското владичество. \r\n1886 г.  \r\nКарл Бенц от Манхайм показва в действие своя пръв автомобил, като развива с него скорост от 16 км/ч. \r\n1866 г.  \r\nПо време на Австро-пруската война между пруската и австрийската армии до града Кьонигрец (днес Храдец Кралове, Чехия) се състои Кьонигрецкото сражение. Пруската войска под командването на Х. Молтке – Старши (221 000 души, 924 оръдия) с концентрични удари на 3 армии разгромява австро-саксонските войски, командвани от ген. Л. Бенедек (215 000 души, 770 оръдия). Австрия се принуждава да сключи Пражкия мир. \r\n1863 г.  \r\nЗавършва битката при Гетисбърг. Тя е решаващото сражение от Гражданската война в САЩ, в което побеждава армията на Севера. \r\n1819 г.  \r\nВ Ню Йорк е открита първата в Америка спестовна банка. \r\n1790 г.  \r\nВ Париж маркиз Кондорсе за първи път поставя въпроса за гарантиране граждански права на жените. \r\n1775 г. \r\nГенерал Джордж Вашингтон става главнокомандващ на Континенталната армия на американските колонии. \r\nДжордж Вашингтон е американски държавник, пръв президент на САЩ (1789-1797 г.). Роден е на 22 февруари 1732 г. Вашингтон организира американската армия и се обявява против английското владичество. Той е главнокомандващ във Войната за независимост на Северна Америка. Воюва срещу индианци и французи (1753-1759 г.). Представител е на американския Конгрес във Филаделфия през 1774 г. През 1787 г. под председателството на Вашингтон е изработена Конституцията на САЩ, която с малки поправки е валидна и днес. Умира на 14 февруари 1799 г. в Маунт-Вернон. \r\n1608 г.  \r\nФренският изследовател Самюел Шамплен основава в устието на р. Св. Лаврентий гр. Квебек. \r\nГрад Квебек се намира в източна Канада. Той е административен център на провинция Квебек. Населението на града е приблизително около 166 000 жители. \r\nСамюел Шамплен е френски хидролог, изследовател на Канада и североизточна част на САЩ. Роден е през 1567 г. в Бруаж. През 1603 г. организира експедиция по реките Св. Лаврентий и Саген. Изследва Атлантическото крайбрежие на Северна Америка, открива о-в Нантакет (1604 г.- 1606 г.). През 1609 г. изучава р. Ришельо - десен приток на Св. Лаврентий, открива езеро, което по-късно е наречено на неговото име, планините Адирондак и Грийн Маунтайнс. Изследователските му търсения в периода 1609 г. – 1615 г. са насочени в откриване на воден път към Тихия океан. През 1615 г. – 1616 г., движейки се по реките Свети Лаврентий и Отава и езерото Написинг, навлиза във вътрешността на континента и достига до езерото Хурон. Умира на 25 декември 1635 г. в Квебек. \r\n1528 г.  \r\nУтвърден е Орденът на капуцините. \r\n987 г.  \r\nКралят на франките Хуго Капет създава династията на Капетингите. \r\nНа тази дата са родени: \r\n1935 г.  \r\nРоден е Харисън Шмит - американски астронавт. Завършва Калифорнийския технологичен институт през 1957 г. Учи в университета в Осло, Норвегия в годините между 1957 г. – 1958 г. От 1946 г. е доктор по биология в Харвардския университет. Работи в Геологичното управление на Осло, Геологичното управление на САЩ (в щатите Ню Мексико и Монтана), в продължение на 2 години е геолог в Аляска. Член е на групата на астронавтите към НАСА от 1965 г. Непосредствено преди постъпването си в Центъра за пилотиране на космически кораби работи в отдела за астрогеология в Геологичното управление на САЩ (щат Аризона), където участва в съставянето на карти на Луната и планетите. От 7 до 19 декември 1972 г. извършва полет до Луната заедно с Ю. Сернан и Р. Еванс на борда на космическия кораб “Аполо-17”. Лунната капсула с Шмит и Сернан се прилунява в района на планината Тавър на 11 декември 1972 г. и престоява на Луната 75 ч, като астронавтите излизат 3 пъти на повърхността. За придвижване по лунната повърхност Шмит и Сернан използват луноход. Полетът на “Аполо-17” продължава 12 денонощия и 9 ч. \r\n1883 г.  \r\nРоден е австрийският писател Франц Кафка (1883 - 1924). Кафка учи в гимназията в Старе место, Прага. От 1901 г. следва в Юридическия факултет на Немския университет в Прага. Дипломира се като доктор по право. От 1907 г. е на работа в застрахователното дружество “Асекурациони дженерали”. През 1922 г. се пенсионира по болест. Умира след продължително лечение в различни санаториуми. Автор е на съчиненията: “Съзерцание” (1912), “Размисъл” (1912), “Преображението” (1915), “Пред закона” (1915), “Присъдата” (1916), “Селският лекар” (1919), “В наказателната колония” (1919), “Писмо до баща ми” (1919). Романите му “Америка”, “Процесът” и “Замъкът” (незавършени), както и неговите дневници и писма, излизат посмъртно. Умира на 3 юни 1924 г. \r\n1728 г.  \r\nРоден е Робърт Адам - английски архитект, представител на английския класицизъм. Той работи съвместно с брат си Джеймс Адам (1730-1794 г.). Изгражда рационални стопански постройки (Кенуудхаус в Лондон, 1767-1769 г.), обществени сгради (Единбургския университет, 1789-1791 г.), жилищни квартали (Аделфи в Лондон, 1768-1772 г.) и др. Придържа се към строгите класически форми, използва изящен декор, отделя голямо внимание на интериора и мебелите. Умира на 3 март 1792 г. в Лондон. \r\n1876 г.  \r\nРоден е Ралф Бартън Пери - американски философ, представител на неореализма. В периода 1913 г. – 1946 г. е професор в Харвардския университет, ученик е и е биограф на У. Джеймз. В книгата си \"Философски тенденции на днешното време\" (1912 г.) формулира основните положения на неореалистичната теория на познанието. Ралф Бартън Пери разработва също така етични и политически проблеми, разглежда ценностите като \"функции на интереса\" (\"Обща теория на ценностите\", 1926 г., и др.). Умира на 22 януари 1957 г. в Кембридж, Масачусетс, САЩ. \r\nНа тази дата умират: \r\n2010 г.  \r\nУмира Мухаммад Дауд Уде, по-известен като Абу Дауд - палестински терорист от Организацията за освобождение на Палестина (ООП). \r\n1971 г.  \r\nУмира Джим Морисън – вокал на групата “Доорс”. \r\nДжеймс Дъглас \"Джим\" Морисън е роден на 8 декември 1943 г., в Мелбърн, Флорида. Интересите на Джим Морисън от ранна детска възраст са в областта на литературата. След като завършва основното си образование той се записва в Калифорнийския университет, специалност – театрално изкуство. През 1965 г. с трима свои колеги създават групата Doors. Името е взето от книгата на Алдъс Хъксли - \"Дверите на възприятието\". Морисън открива поле за изява на своята поезия, превръщайки я в музика, към която прибавя и театрален аспект. По този начин концертите на групата се превръщат в зрелищни спектакли. Първият албум носи името THE DOORS (1967 г.) и всички песни в него са написани от Джим Морисън. Вторият албум на групата - \"THE SOFT PARADE\" е приет с противоречиви емоции. През 1970 г. излиза албумът MORRISON HOTEL, който оглавява класациите в Америка и Англия и това е тяхното голямо завръщане на групата. След множество успешни концертни изпълнения е издаден и новият албум на DOORS – L.A. WOMAN, след което Морисън заминава за Париж, където се надява да направи литературна кариера. На 3 юли 1971 г. той е намерен мъртъв във ваната си. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.07.03", "title": "Денят 3 юли в световната история"}
{"url": "http://www.focus-news.net/news/2019/07/03/2676384/sport-rafael-nadal-zapochna-s-pobeda-na-uimbaldan.html", "text": "Рафаел Надал започна участието си на тазгодишния Уимбълдън с победа срещу преминалия през квалификациите Юичи Сугита. Двукратният шампион се наложи над японеца с 6:3, 6:1, 6:3. \r\nВ следващият кръг на турнира Надал ще играе срещу Ник Кириос от Австралия. Още резултати от кръга: \r\nЯн-Ленард Щруф – Раду Албот 6:4, 6:3, 6:2;  \r\nТейлър Фриц – Томаш Бердих 6:4, 6:4, 6;3;  \r\nДиего Шварцман – Матю Ебдън 6:4, 3:6, 6:3, 6:2;  \r\nРикардас Беранкис – Денис Шаповалов 7:6, 6:4, 6:3.", "date": "2019.07.03", "title": "Спорт: Рафаел Надал започна с победа на Уимбълдън"}
{"url": "http://www.focus-news.net/news/2019/07/03/2676369/parlamentat-shte-glasuva-na-parvo-chetene-zabrana-za-svobodnoto-puskane-na-kucheta.html", "text": "Парламентът ще гласува на първо четене промени в Закона за ветеринарномедицинската дейност. Това предвижда  проектопрограмата за работа на Народното събрание . Измененията са свързани със зачестилите инциденти, при които хора са били нападнати от пуснати на свобода кучета. Въвежда се забрана за свободното пускане на кучета. А забраната за извеждане без повод ще важи за кучета с тегло над пет килограма. По отношение на агресивните кучета остава забраната за извеждане без повод и намордник. Въвеждат се и диференцирани и завишени глоби за нарушения на тези забрани. Глобата за свободно пуснато куче ще бъде в размер на 300 лв., а за извеждане на агресивни кучета без повод и намордник санкцията ще е 1000 лв. \r\nДепутатите ще гласуват на първо четене и Закон за публичните предприятия. С него ще се уреди начинът за определяне и публично оповестяване на държавната политика в областта на публичните предприятия, ще се въведат стандарти за добро корпоративно управление, както и ще се уредят задълженията за оповестяване и прозрачност на дейността и органите за управление.  \r\nНа първо четене ще бъдат разгледани и изменения в Закона за водите, свързани с прехвърляне правото на собственост на язовири от общините в полза на държавата. \r\nНародното събрание ще гласува и окончателни промени в Закона за приватизация и следприватизационен контрол, с които се цели отразяване на промени във наименования на две фирми.", "date": "2019.07.03", "title": "Парламентът ще гласува на първо четене забрана за свободното пускане на кучета"}
{"url": "http://www.focus-news.net/news/2019/07/03/2676386/protothema-gartsiya-turski-samoleti-sa-izvarshili-30-novi-narusheniya-na-gratskoto-vazdushno-prostranstvo.html", "text": "Турските военновъздушни сили са извършили серия от нови нарушения на гръцкото национално въздушно пространство, съобщава електронното издание на атинския ежедневник  Protothema . \r\nУточнява се, че в рамките на ден 12 турски  изтребители F-16 са извършиха 30 нарушения на въздушното пространство на Гърция, като 16 от тях са били в Атинския район на полетна информация.  \r\nВсички турски F-16 са били с пълно бойно въоръжение. Шест от тях са били прихванити от самолети на ВВС на Гърция и ескортирани до границите, съгласно международните правила.  \r\nВ понеделник още два турски разузнавателни CN-235 са прелетяли над Егейско море.  Тереза Герова", "date": "2019.07.03", "title": "Protothema (Гърция): Турски самолети са извършили 30 нови нарушения на гръцкото въздушно пространство"}
{"url": "http://www.focus-news.net/news/2019/07/03/2676382/nezavisen-makedoniya-zaharieva-se-nadyava-che-pregovorite-za-makedonskoto-chlenstvo-shte-zapochnat-prez-esenta.html", "text": "Българският вицепремиер Екатерина Захариева изрази надежда, че октомври няма да бъде следващият месец, в който поканата за преговорите за членство на Република Северна Македония и Албания в Европейския съюз ще бъде отложена. Съответното тя заяви в рамките на публичен дебат по повод началото на финландското председателство на Съвета на ЕС, отбелязва електронното издание на македонския вестник  \"Независен\" . \r\nЗахариева изрази задоволството си, че програмата на финландското председателство включва темата за разширяването на Общността. Тя подчерта, че поканата към Република Северна Македония и Албания няма да бъде лесен компромис, но изрази надежда, че този път обещанието за октомври ще бъде спазено. Същевременно тя изрази съжаление, че различията между страните в ЕС стават по-видими за други страни в света. \r\n\"Разширяването е много важен въпрос и очакваме дискусиите за Западните Балкани да намерят добро решение през октомври\", заяви финландският посланик в България Пайви Блиника. \r\nТя изрази увереност, че сътрудничеството с България в тази посока ще бъде много добро. \r\n\"Нова, зелена и социална Европа е най-важният приоритет за Финландия, заедно със защитата на гражданите и техните свободи. ЕС трябва да се опита да работи заедно и ефективно\", цитира изданието думите на Блиника. \r\nФорумът бе организиран от \"Пан Европа България\", Посолството на Финландия в България и Фондация \"Конрад Аденауер\", допълват от редакцията.  Тереза Герова", "date": "2019.07.03", "title": "\"Независен\" (Македония): Захариева се надява, че преговорите за македонското членство ще започнат през есента"}
{"url": "http://www.focus-news.net/news/2019/07/03/2676381/nimh-zhalt-kod-za-visoki-temperaturi-e-obyaven-v-tsyalata-strana.html", "text": "Жълт код за високи температури е обявен в цялата страна, сочи справка на сайта на  Националния институт по метеорология и хидрология  (НИМХ). В повечето райони ще надвишават 36 градуса. При тази степен на предупреждение са възможни здравни проблеми за чувствителни и болни хора, възрастни и деца.", "date": "2019.07.03", "title": "НИМХ: Жълт код за високи температури е обявен в цялата страна"}
{"url": "http://www.focus-news.net/news/2019/07/03/2676379/ivan-chenchev-bsp-s-promenite-v-izpalnitelnoto-byuro-na-partiyata-korneliya-ninova-tseli-da-se-obnovi-ekipat-.html", "text": "С промените в Изпълнителното бюро на БСП председателят на НС на БСП Корнелия Нинова цели да се  обнови екипът ѝ. Промяната засяга и парламентарната ни група. Това заяви пред БСТВ народният представител от ПГ на „БСП за България” Иван Ченчев, съобщиха от пресцентъра на  БСП .  По думите му с увеличаването на броя на членовете на ИБ Нинова се опитва да разшири обхвата му, защото предстоят изключително важни избори, каквито са местните. „Всеки има своя ресор, ще отговаря за него и ще дава отчети и пред Националния съвет”, заяви Ченчев. Според него вътрешната опозиция в партията се е свила до изключително малък брой хора. Ченчев допълни, че БСП е свободна партия, в която всеки си изказва свободно мнението, но въпросът е, че се е случвало това да става преди заседание на Националния съвет на партията, пред медиите. „Преди всяко заседание на Националния съвет едни и същи хора критикуваха ръководството преди да се изкажат на форума. Ако първо бяха го направили пред пленума, щеше да им бъде отговорено подобаващо и много от скандалите нямаше да се случат”, посочи депутатът от левицата. „Така стана и с въпроса за финансите на партията. БСП има над половин милион лева в касата си, както бе установено от НС, а другите средства са отишли за кампании и политическа дейност”, информира той. На въпрос дали дискусията на Националния съвет на партията се доминира от идеологически конфликт, Ченчев беше категоричен, че освен от изказванията на представителите на вътрешната опозиция, не вижда различия в идеологически план. „Всяко едно решение, което касае политика се взима от Националния съвет. Генералните решения, като „Визия за България и „Визия за Европа”- минаха и на Конгрес на партията. По- скоро става дума за субективни причини за различията”, посочи Ченчев.  \r\nДепутатът от БСП Иван Ченчев обърна внимание, че е нужна лява политика и в спорта. Той се аргументира, че в голяма степен, децата в днешно време спортуват на принципа на частното начало. „Парите, които дават родителите, влизат в джобовете на някои. Децата нямат равен достъп до спорт. Много от площадките и стадионите не предоставят безплатни часове”, обясни Ченчев. Той добави, че спортът трябва да се реорганизира с лява политика на принципа на „отворените врати”.", "date": "2019.07.03", "title": "Иван Ченчев, БСП: С промените в Изпълнителното бюро на партията Корнелия Нинова цели да се обнови екипът ѝ"}
{"url": "http://www.focus-news.net/news/2019/07/03/2676385/blagoevgrad-obshtina-bansko-shte-otbelezhi-mezhdunarodniya-den-bez-naylonovi-torbichki.html", "text": "Общината ще отбележи 3 юли – Международния ден без найлонови торбички. Това съобщиха от пресцентъра на  Община Банско . Събитието ще включва редица инициативи, част от кампанията „неРАЗДЕЛНОБанско”. Хотелите и ресторантите в курорта прекратяват употребата на найлонови торбички \r\n„Не използвам найлонови торбички” е слоганът, с който Банско ще отбележи 3 юли – междунарoдния ден, посветен на каузата. Събитието ще включва редица инициативи, част от кампанията „неРАЗДЕЛНО Банско”, популяризираща разделното събиране, рециклиране и компостиране на отпадъци. \r\n„Целта ни е да намалим драстично потреблението на найлонови торбички на територията на общината. Като курорт, който ежегодно посреща стотици хиляди български и чуждестранни гости, е наш дълг да покажем, че добрите примери могат да се превърнат в устойчиви практики. Затова и в рамките на инициативата сме се стремили да включим всички – деца, родители, собственици на магазини, хотели и ресторанти. Смятам, че промяната минава през участието на всеки гражданин”, казва кметът на Община Банско Георги Икономов. \r\nСъбитието ще се проведе на площад „Никола Вапцаров\" от 10.00 часа. Програмата на деня ще включва детски празник с рисуване. \r\nОбщина Банско си е поставила задачата да бъде направена най-дългата рисунка в България на тема „Зелени идеи“. Ще бъдат осигурени необходимите материали за рисуване, а всички на възраст до 12 години ще могат да се включат, като представят своята „зелена” картина на света. Предвидени са подаръци за участниците – атрактивни торбички от плат с логото на „неРАЗДЕЛНО Банско”, с които да пазаруват занапред. \r\nОт Общината призовават родителите и близките на децата да поговорят с тях относно вредата от найлоновите торбички и да ги насърчат да участват в инициативата, както и да се отнасят отговорно към природата в ежедневието си. \r\nВ рамките на събитието ще бъде подписано и споразумение с туристическия бизнес в курорта, което предвижда прекратяването на употребата на найлонови торбички в механите и хотелите. Още при представянето на „неРАЗДЕЛНО Банско“ бизнесът заяви своята готовност да се включи в кампанията и дори да положи допълнителни усилия в посока намаляване на отпадъците. \r\nИнициативата „Не използвам найлонови торбички” планира да включи и търговските обекти за хранителни стоки. Магазините, които се присъединят, ще ограничат продажбата и предлагането на вредния за природата материал, като насърчат клиентите си да използват своята торбичка за многократна употреба или предложат хартиена. \r\n„По данни на Националната статистика всеки българин използва 400 торбички годишно - число, което, вместо да намалява, расте с 30% всяка година. Всички разбираме удобството на найлоновите торбички, но то е краткотрайно – обикновено ги изхвърляме малко след употреба. В същото време знаем колко бавно се разграждат те и какви вреди носят на природата. Затова искаме да призовем хората да ограничат тази употреба. Както гласи и мотото на „неРАЗДЕЛНО Банско” – по-лесно е, отколкото изглежда”, казва още Икономов.", "date": "2019.07.03", "title": "Благоевград: Община Банско ще отбележи Международния ден без найлонови торбички"}
{"url": "http://www.focus-news.net/news/2019/07/03/2676372/gazeta-express-kosovo-zashto-zhozep-borel-e-nay-podhodyashtiyat-chovek-za-sporazumenieto-mezhdu-kosovo-i-sarbiya.html", "text": "Професор Джеймс Кер-Линдзи от Лондонския университет по икономика и политика, един от най-престижните висши учебни заведения в света, твърди, че предложеният за поста на Върховен представител на Европейския съюз по външните въпроси и политиката за сигурност бивш външен министър на Испания Жозеп Борел е най-добрият за постигането на окончателно споразумение за нормализация на отношенията между Косово и Сърбия, отбелязва електронното издание на прищинския ежедневник  Gazeta Express . \r\nВъпреки че Борел е от Испания, страна, която не е признала Косово, Кер-Линдси твърди, че той е правилният човек за постигане на споразумението между Косово и Сърбия. Причините за това са четири. \r\nПърво: Борел професионалист в постигането на споразумения. Като външен министър на Испания той знае колко вреден е косовският въпрос за Испания, но и за единството на ЕС. Но той също така знае, че решаването на този проблем налага компромис, който най-напред изисква помирение на държавите, които не признават Косово и членството му в Общността и ООН. \r\nВторо: Борел се радва на доверие в Сърбия. Позицията на Испания като държава, непризнаваща независимостта на най-младата държава на Балканите, означава, че тя се възприема като солидарна страна в Белград. \r\nТрето: Позицията на Испания дава предимство на Борел. Той все още ще има влияние в Мадрид. Ако Сърбия блокира диалога, е вероятно тя да получи по-малко подкрепа от Испания и други страни в ЕС. \r\nЧетвърто: Косово също е наясно, че не може да се дистанцира от Борел. Един добър доклад от него може да помогне за промяна на позицията на Испания по косовския въпрос. Такъв документ може да повлияе и на други държави-членки на ЕС, които не признават Косово. \r\nДжеймс Кер-Линдзи казва, че въпреки че на Борел се гледа като на лоша номинация за позицията, той може докаже обратното. \r\n\"Той може да е правилният човек, който да постигне историческото споразумение между Косово и Сърбия\", уверен е експертът.    Тереза Герова", "date": "2019.07.03", "title": "Gazeta Express (Косово): Защо Жозеп Борел е най-подходящият човек за споразумението между Косово и Сърбия"}
{"url": "http://www.focus-news.net/news/2019/07/03/2676391/pregled-na-osnovnite-temi-v-starozagorskiya-pechat.html", "text": "„61-годишна жена от Гълъбово даде 10 000 лв. и златни накити на телефонни измамници“, е водещото заглавие във вестник  „Старозагорски новини“ . 61-годишна жителка на Гълъбово се раздели с 10 000 лева, златни обеци, венчален пръстен и други бижута, след като била оплетена в мрежата на телефонни измамници.  \r\nЖертвата се появила в местното Районно управление „Полиция“ рано сутринта на 1 юни и подала жалба, според която парите и накитите изчезнали на два пъти: на 22 и 24 юни след обаждания на домашния й телефон на непознат, представил се като „старши комисар Петров“. Мъжът пространно обяснил на наскоро пенсиониралата се Николинка Н., че предстои да стане обект на телефонни мошеници, които обаче били наблюдавани от неговите хора и всеки момент предстои да бъдат задържани. По станалата вече класическа схема „комисарят“ помолил гълъбовката да съдейства на МВР, като предостави временно и „срещу висока лихва“ наличните си пари. Първата „вноска“ в размер на 4 150 лв. и 25 г златни бижута Николинка оставила в найлонов плик на бравата на входната врата. Втората „вноска“ от 5 000 лв. пък закачила на стълб за високо напрежение в покрайнините на града, след което зачакала нови указания от „комисаря“. Според дадените от жертвата показания гласът на „Петров“ по телефона звучал много авторитетно и тя направо се... омагьосала. За пореден път от ОДМВР - Стара Загора призоваха възрастните да не се хващат на измамните схеми и при всеки подобен случай да звънят на телефон 112 или на свои близки.  \r\n„Изправят на съд началника на АГ отделението в казанлъшката болница“, четем още в броя.  Шест години след смъртта на родилка пред Темида ще застане акушер-гинекологът, който израждал 20-годишната жителка на село Шейново. Казусът е от 2013 година, когато в казанлъшката МБАЛ „Д-р Христо Стамболски“ е била приета в напреднала бременност младата жена. Пациентката ражда първото си дете след оперативна намеса, след което на 12 март по нейно желание е изписана от здравното заведение.  \r\nДен по-късно, на 13 март Е. Е. е отишла на преглед при АГ специалист в УМБАЛ „Проф. д-р Стоян Киркович“ - Стара Загора, където в резултат на получена масивна септична тромбоемболия на белите дробове и сърдечна недостатъчност издъхва. Прокуратурата обвинява израждалия я д-р Тодор Гаргов (тогава и сега началник на АГ отделението на казанлъшката МБАЛ „Д-р Христо Стамболски“) в немарливо изпълнение на правно регламентирана дейност, представляваща източник на повишена опасност при извършване на операция и в последвалия постоперативен период.  \r\nМагистратите намират, че правоспособният специалист е нарушил правилата, предвидени в Медицински стандарт „Акушерство и гинекология“, утвърден с Наредба No 32/30.12.2008 г., и клинична пътека No 154, довели до леталния изход на жената. Присъда от 1 до 6 години затвор предвижда НК, ако се докаже в съдебната зала обвинението по член 123, ал.1. Магистратите не коментират причините за провлачилото се с години разследване, междувременно близките на починалата родилка са завели гражданско дело. Делото ще се гледа по общия ред, обвиняемият е с мярка за неотклонение „подписка“. Заседанията са насрочени за 16 и 17 септември в Окръжен съд - Стара Загора.  \r\n„23.8% от населението в Старозагорска област е живяло под прага на бедност миналата година“, е друга тема в изданието.  23.8% от населението на Старозагорска област миналата година е живяло под линията на прага на бедност, която е била 403.25 лв. средно месечно на лице от домакинство. Това сочат данните на Националния статистически институт, (НСИ), които бяха огласени вчера. В сравнение с предходната година размерът на линията на бедност е нараснала с 1.7%, а относителният дял на бедното население е намалял с 0.2%. От НСИ отчитат, че системата за социална защита има съществено значение за редуциране на бедността. Данните за 2018 г. показват, че ако в доходите на домакинствата се включат доходите от пенсии, но се изключат останалите социални трансфери (обезщетения, социални и семейни помощи и добавки), равнището на бедност се повишава от 23.8 до 30.5%, или с 6.7%. Съответно при изключване на пенсиите и останалите социални трансфери равнището на бедност нараства до 44.1%, или с 20.3%. Миналата година най-ниската линия на бедност е наблюдавана в областите Пазарджик и Монтана - съответно 239 и 240 лв., а най-високата - в област София (столица) - 513 лв., следвана от областите Стара Загора - 403 лв., и Варна - 383 лeвa. Най-висок е бил относителният дял на бедните в областите Монтана и Велико Търново - по 26.2%, Ловеч - 25.8%, и Сливен - 25.5%, а най-нисък - в областите Перник - 11.2%, Кюстендил и Разград - по 14.7%, и Русе - 14.9%. По показателя материални лишения статистиката за 2018 г. сочи, че 19.0% от населението в Старозагорска област живее в материални лишения. Най-голям брой лица са изпитвали ограничения по отношение на възможностите да си позволят консумация на месо, пиле или риба всеки втори ден - 39.0%. Успоредно с това 30.6% са изпитвали затруднения за навременното плащане на разходите, свързани с жилището им, а 30.9% са имали ограничения при отоплението. Оказва се дори, че 1.4% (4 212 домакинства) не притежават телефон (включително мобилен), а 0.9% (2 875 домакинства) нямат цветен телевизор.", "date": "2019.07.03", "title": "Преглед на основните теми в старозагорския печат"}
{"url": "http://www.focus-news.net/news/2019/07/03/2676390/pregled-na-osnovnite-temi-v-dobrudzhanskiya-pechat.html", "text": "„Разноцветен политик оглави Ротари Добрич“, съобщава на първа страница вестник  „Добруджанска трибуна“ . Генади Ганчев e напуснал БСП, бил е кандидат за кмет на Община Добричка от НФСБ, станал е общински съветник в групата на областния лидер на ДПС, в момента е вън и от него, припомня изданието. Тече пълен ремонт на сградата на Основно училище „Христо Ботев“, съобщава всекидневникът. Средствата, с които ще се благоустрои прилежащото пространство, са от Европейския съюз по Оперативна програма „Региони в растеж“. Училището ще посрещне новата учебна година с изцяло ремонтирана и обновена сграда, както и благоустроени пространства. Това са съобщили от Община Добрич. В момента в училището се извършват мащабни ремонти по проект „Реконструкция и обновяване на образователната инфраструктура в Добрич“. От спортната страница – Курортният комплекс „Албена“ е домакин на бридж фестивал. Силно е представянето на дамите на турнира. През почивните дни са били изиграни двете сесии на турнира за смесени двойки от програмата на 37-ия международен бридж фестивал. С убедителна преднина шампионската титла и наградите на организаторите са завоювали българите Ана Лекова от София и Емилиян Гогев от Кюстендил.  \r\n„Албена беше домакин на международна математическа конференция“, съобщава днешното издание на вестник  „Нова добруджанска трибуна“ . Състезанието по приложна математика се е провело в курортния комплекс за 11-ти път от 20 до 25 юни. В него са участвали близо 100 учени от 20 страни. Домакин на събитието е бил хотел „Фламинго Гранд“. Една трета от участниците са били на възраст под 35 години, което ги е поставил в центъра на вниманието. За първи път в историята на конференцията трима от участниците са отличени за представянето си със сертификат и парична награда, осигурени от швейцарско научно списание. „Породите кучета бигъл и померански шпиц са победители в Международната киноложка изложба „Златна роза“ в Каварна“, съобщава изданието. Наградите - медал и грамота, са били връчени от кмета Нина Ставрева, а всички участници са получили диплом за успешно представяне. Любителите на киноложката изложба ще могат отново да присъстват на нея от 27 до 21 юли на стадион Калиакра.", "date": "2019.07.03", "title": "Преглед на основните теми в добруджанския печат"}
{"url": "http://www.focus-news.net/news/2019/07/03/2676392/burgas-dvizhenieto-v-uchastaka-burgas-kk-slanchev-bryag-ot-km-202-do-km-229-e-ogranicheno-za-avtomobili-nad-12-tona.html", "text": "Нормална е пътната обстановка в областта, съобщиха за  Радио „Фокус“ - Бургас  от Областно пътно управление. Видимостта е отлична, няма затворени пътни участъци, движението се осъществява без забавяне. До 15 септември движението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон. \r\nОбходен маршрут е път I-9 при км 206+607 (разклон за с. Тънково), път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. \r\nИнтензивен е трафикът в град Бургас по бул. „Захари Стоянов“ около Бургаска болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nДеница ДИМИТРОВА", "date": "2019.07.03", "title": "Бургас: Движението в участъка Бургас – к.к. Слънчев бряг от км 202 до км 229 е ограничено за автомобили над 12 тона"}
{"url": "http://www.focus-news.net/news/2019/07/03/2676389/blagoevgrad-obshtina-bansko-shte-dade-start-na-integriranata-kampaniya-za-razdelno-sabirane-na-otpadatsi-nerazdelno.html", "text": "Общината представя Интегрирана кампания за разделно събиране на отпадъци „неРАЗДЕЛНО“. Това съобщиха от пресцентъра на  Община Банско . Кампанията стартира пред Общинската администрация в града с начален час 10.00 часа. Община Банско и бизнесът в града постигнаха споразумение, което цели до 2021 г. да бъдат напълно премахнати пластмасовите изделия за еднократна употреба, а 100% от опаковките – хартиени, пластмасови и стъклени, да бъдат събирани разделно. \r\nСпоразумението ще бъде подписано днес – Международния ден без найлонови торбички, в 10.00 часа в сградата на Община Банско. \r\nПрограмата на деня включва още създаването на най-дългата рисунка на тема „Зелени идеи“ на площада.  \r\nВ отбелязването на Международния ден без найлонови торбички ще се включат и магазините за хранителни стоки в града. Те ще ограничат продажбата на полиетиленовите торбички, като ги заменят с хартиени, предоставени от Общинската администрация.", "date": "2019.07.03", "title": "Благоевград: Община Банско ще даде старт на Интегрираната кампания за разделно събиране на отпадъци „неРАЗДЕЛНО“"}
{"url": "http://www.focus-news.net/news/2019/07/03/2676394/sofiya-normalizirano-e-dvizhenieto-v-rayona-na-stochna-gara.html", "text": "Нормализирано е движението в района на Сточна гара. Това съобщиха от пресцентъра на  Столична община . Движението беше затруднено в района на моста на ул. „К. Стоилов“ заради преминаването на ТИР под моста, като тежкотоварният автомобил е засегнал част от строителното скеле от ремонта на моста „Изида“. ТИР-ът вече е изместен и движението се осъществява нормално.", "date": "2019.07.03", "title": "София: Нормализирано е движението в района на Сточна гара"}
{"url": "http://www.focus-news.net/news/2019/07/03/2676393/kardzhali-ogranicheno-e-dvizhenieto-za-tezhkotovarni-prevozni-sredstva-nad-12-t-po-tretoklasen-republikanski-pat--5009-zornitsa-beli-plast-stremtsi-kardzhali.html", "text": "Ограничено е  движението по третокласен републикански път ІІІ-5009 Зорница – Бели пласт – Стремци – Кърджали за превозни средства над 12 т. Това съобщиха за  Радио „Фокус“  от ОПУ - Кърджали. Обходният маршрут е по път I-5 Хасково – Кърджали за превозни средства до 15 тона или по път III-507 Кърджали – Мост през село Мост за всички моторни превозни средства, в срок до края на годината. \r\nДвижението на превозни средства над 12 т по третокласен път III-5009 Козлец – Кърджали от км 0+000 до км 26+080, e ограничено до края на годината. \r\nРемонтни дейности се извършват по второкласен път II-59 от Крумовград до границата с област Хасково, от км 36+784 до км 55+845. Преминаването по тази отсечка от пътя да се осъществява с повишено внимание. Извършват се подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Очаква се 1 септември ремонтът да приключи.  \r\nДарина ДЕЕНИЧИНА", "date": "2019.07.03", "title": "Кърджали: Ограничено е движението за тежкотоварни превозни средства над 12 т по третокласен републикански път ІІІ-5009 Зорница – Бели пласт – Стремци– Кърджали"}
{"url": "http://www.focus-news.net/news/2019/07/03/2676395/plovdiv-prodalzhava-pochistvaneto-na-padnali-kamani-pri-skalnite-otkosi-na-patya-asenovgrad-chepelare.html", "text": "Нормално и без затруднения се осъществява трафикът на територията на Пловдивска област. Това съобщиха за  Радио „Фокус“ – Пловдив  от Областното пътно управление. Най-натоварено е движението по пловдивския участък на АМ „Тракия“, също по пътищата Пловдив-Асеновград-Смолян и Пловдив-Пазарджик. Пътните настилки на територията на областта са сухи и нормално проходими. Движението по пътя Асеновград-Чепеларе се ограничава периодично поради почистване на паднали камъни под предпазната мрежа на скалните откоси, за времето от 08.00 до 17.00 часа. Автомобилите се пропускат след разчистване на камъните през интервали около 30-40 минути. Срокът е до 5 юли. Необходимо е шофьорите да се движат с повишено внимание и съобразена скорост, като спазват стриктно поставената сигнализация. До 12 юли ще се извършват ремонтни дейности на мостовото съоръжение по пътя Карлово-Баня при р. Неволя. Преминаването се осъществява в една лента и се регулира от светофарна уредба. До 19 юли ще продължи изграждането на кръгово кръстовище при км 254 по пътя Карлово – Сопот, в посока София. Движението в участъка се извършва в една лента. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки-Здравец, също в района на проходите Козница и Стражата. \r\nТрафикът на територията на град Пловдив е интензивен към този час на деня. По-засилено автомобилно движение се отчита в централната градска част и по входно-изходните артерии. Пътищата в града също са сухи и нормално проходими. \r\nТони МИХАЙЛОВ", "date": "2019.07.03", "title": "Пловдив: Продължава почистването на паднали камъни при скалните откоси на пътя Асеновград-Чепеларе"}
{"url": "http://www.focus-news.net/news/2019/07/03/2676396/pazardzhik-v-rodopskata-chast-na-oblastta-ima-opasnost-ot-padashti-kamani.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Панагюрски колонии – Панагюрище в района на 75 км се осъществява с повишено внимание заради пропадане на част от банкета. Движението в участъка е регулирано с пътни знаци. Ремонт тече и по отсечката Оборище-Панагюрище, движението се регулира с пътни знаци. Движението по пътя Златица– Панагюрски колони от 59 км  до 66 км  се извършва в една лента поради частичен ремонт на асфалтовата настилка, чрез поетапно ограничение на движението в лява или дясна лента за движение. Движението се регулира с пътни знаци. Трафикът по пътя с. Каратепе –  Сърница от 26 до 45 км се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.07.03", "title": "Пазарджик: В Родопската част на областта има опасност от падащи камъни"}
{"url": "http://www.focus-news.net/news/2019/07/03/2676398/veliko-tarnovo-remontni-deynosti-se-izvarshvat-po-patya-mezhdu-pavlikeni-i-selo-samovodene.html", "text": "Ремонтни дейности се извършват по пътя между Павликени и село Самоводене. Движението се пренасочва в едната лента с последователно пропускане в двете посоки в участъка от км 8+900 до км 30+762. Трафикът се регулира със светофарна уредба, пътни знаци и регулировчици. Дейностите ще продължат до 28 юли, съобщават за   Радио „Фокус“ – Велико Търново  то Областно пътно управление – Велико Търново. Трафикът е натоварен. Настилките са сухи, а времето – слънчево и ясно. В едната лента се осъществява движението по пътя между село Поликраище и Горна Оряховица заради ремонт. Дейностите са в отсечката от км 4 до км 6+431. Трафикът в района се регулира със знаци и регулировчици, а временната организация е в сила до 30 септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Прохода на Републиката, но там остава в сила предупреждението за опасност от падащи камъни. \r\nИнтензивно е движението във Велико Търново в района на двата пътни възела – „Южен“ и „Качица“, по булевардите „България“ и „Никола Габровски“, както и в района на Беляковско шосе. Колони от автомобил са се образували и по ул. „Магистрална“. Полицейски служители следят за правилното протичане на движението. Патрули има на входовете и изходите на града, както и по натоварените участъци от първокласната мрежа.  \r\nЛуиза ТРАНЧЕВА", "date": "2019.07.03", "title": "Велико Търново: Ремонтни дейности се извършват по пътя между Павликени и село Самоводене"}
{"url": "http://www.focus-news.net/news/2019/07/03/2676399/smolyan-chastichni-remonti-na-asfaltovata-nastilka-se-izvarshvat-po-nyakolko-napravleniya-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. \r\nДо 5 юли от 8 до 17 часа, поетапно ще се ограничава движението на моторните превозни средства по път II-86 Асеновград – Чепеларе поради почистване на паднали камъни зад предпазната мрежа на крайпътните скатове. Автомобилите ще се пропускат в интервали от 30-40 минути, веднага след отстраняване на скалната маса. Необходимо е шофьорите да се движат с повишено внимание и съобразена скорост, като спазват стриктно поставената сигнализация. \r\nДо 16,30 часа на 4 юли, се спира движението по път II-86 Средногорци – Рудозем за извършването на взривни работи в участък от 300 м, който е в средата на трасето между двете населени места. От 1 юли до 4 юли, от 6 ч. до 8 ч. и от 18 ч. до 20 ч., преминаването през отсечката ще се регулира със светофарна уредба. Обходният маршрут е по направлението: Средногорци – Смолян (кв. Устово – кв. Райково) – Рудозем и обратно. \r\nДвижението по път ІІ-37 Батак – Доспат – Барутин се осъществява с повишено внимание поради частични ремонти дейности на асфалтовата настилка. Участъкът е сигнализиран с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по път ІIІ-863 Оряховец – Баните – Стояново се осъществява в свободната лента, съобразно въведената временна организация на движение поради машинно полагане на асфалтова смес. Движението по път IІI-864 Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по път ІIІ-866 Смолян – Стойките се осъществява с повишено внимание поради полагане на хоризонтална маркировка. Движението по път ІIІ-867 Мадан – Златоград се извършва с повишено внимание поради косене и рязане на храсти. Движението по път ІIІ-867 Средногорци – Мадан в чертите на гр. Мадан се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Движението по път Пампорово – Смолян се осъществява с повишено внимание поради частични ремонтни дейности на асфалтовата настилка. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.03", "title": "Смолян: Частични ремонти на асфалтовата настилка се извършват по няколко направления в областта"}
{"url": "http://www.focus-news.net/news/2019/07/03/2676400/varna-dvizhenieto-po-magistrala-hemus-mezhdu-devnya-i-varna-tryabva-da-se-osashtestvyava-s-povisheno-vnimanie-poradi-izgrazhdane-na-kontrolna-sistema-za-tol-taksi.html", "text": "Движението по магистрала „Хемус“ между Девня и Варна трябва да се осъществява с повишено внимание поради изграждане на стационарна контролна система за събиране на тол такси, предаде репортер на  Радио „Фокус“ – Варна . Участъците, в които водачите трябва да бъдат бдителни, са в отсечката от км 417+775 до км 420+125 по платното към София. Същото предупреждение е в сила и за движещите се от км 415 +675 до км 418+025 по платното в посока Варна. Участъкът е сигнализиран с пътни знаци. Дейностите трябва да приключат до 17.30 часа днес. Също по магистрала „Хемус“, между „Повеляново“ и Слънчево, трафикът се осъществява двупосочно в лявото платно в посока Варна. В отсечката от км 406+850 до км 416+200 се извършват ремонтни дейности. Затворено за движение е дясното платно. Ограничено е качването в посока Варна от пътните възли „Повеляново“ и „Слънчево“, а трафикът се пренасочва по път I-2 Русе – Варна. Ограничено е и слизането в посока Слънчево и Тополи. Движението по пътя Варна – Златни пясъци трябва да се осъществява с повишено внимание от страна на шофьорите поради почистване на реголи и тротоари. Участъкът, в който се работи е от км 90+800 до км 100+100 след Варна. По трасето се извършва и подмяна на ограничителни системи. Участъкът е сигнализиран с пътни знаци. Преминаването в участъка Кранево – Варна е ограничено за моторни превозни средства с маса над 10 тона. Алтернативният маршрут е през селата Кичево и Оброчище. \r\nДиана СТОЕВА", "date": "2019.07.03", "title": "Варна: Движението по магистрала „Хемус“, между Девня и Варна, трябва да се осъществява с повишено внимание поради изграждане на контролна система за тол такси"}
{"url": "http://www.focus-news.net/news/2019/07/03/2676402/burgas-ofitsialno-shte-bade-daden-start-na-proekta-za-izgrazhdaneto-na-nova-sgrada-kam-kompleksniya-onkologichen-tsentar.html", "text": "Официално ще бъде даден старт на проекта за изграждането на нова сграда (корпус №3) към Комплексния онкологичен център. Това съобщиха от пресцентъра на  Община Бургас . Събитието ще се състои на 3 юли от 11.00 часа. В нея ще се помещава Отделението по нуклеарна медицина и сектор „Брахитерапия“ към Отделението по лъчелечение. Мястото се намира в непосредствена близост до Комплексния онкологичен център.", "date": "2019.07.03", "title": "Бургас: Официално ще бъде даден старт на проекта за изграждането на нова сграда към Комплексния онкологичен център"}
{"url": "http://www.focus-news.net/news/2019/07/03/2676401/smolyan-normalno-se-osashtestvyava-preminavaneto-prez-granichen-punkt-zlatograd.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.07.03", "title": "Смолян: Нормално се осъществява преминаването през граничен пункт „Златоград“"}
{"url": "http://www.focus-news.net/news/2019/07/03/2676403/api-vazstanoveno-e-dvizhenieto-po-pat-iii-162-dolno-ozirovo-stoyanovo.html", "text": "Възстановено е движението по път III-162 Долно Озирово - Стояново. Това съобщиха от пресцентъра на  Агенция „Пътна инфраструктура“ .", "date": "2019.07.03", "title": "АПИ: Възстановено е движението по път III-162 Долно Озирово - Стояново"}
{"url": "http://www.focus-news.net/news/2019/07/03/2676387/burgas-v-grada-shte-se-provede-preskonferentsiya-za-predstoyashtoto-izdanie-na-burgaski-muzikalni-praznitsi.html", "text": "В града ще се проведе пресконференция за предстоящото издание на Бургаски музикални празници „Емил Чакъров“. Това съобщиха от пресцентъра на  Община Бургас . Пресконференцията ще започне от 15.00 часа на 3 юли в Заседателната зала на Общината. Фестивалът  е организиран от Община Бургас и Държавна опера – Бургас. В нея ще участват заместник-кметът Йорданка Ананиева и директорът на операта Александър Текелиев.", "date": "2019.07.03", "title": "Бургас: В града ще се проведе пресконференция за предстоящото издание на Бургаски музикални празници"}
{"url": "http://www.focus-news.net/news/2019/07/03/2676404/plovdiv-pametna-plocha-na-maestro-dimitar-valchev-shte-bade-otkrita-v-asenovgrad-p-o-sluchay-90-godini-ot-rozhdenieto-mu.html", "text": "Паметна плоча на маестро Димитър Вълчев ще бъде открита в  Асеновград по случай 90 години от рождението му. Това съобщиха за  Радио „Фокус“ – Пловдив  от отдел „Връзки с обществеността“ на Общината. Откриването ще се състои от 09.30 часа на източната страна на Народно читалище „Родолюбие – 1873“. Церемонията ще започне с литературно-музикална програма, посветена на творчеството на композитора на емблематичната българска песен „Една българска роза”. Тържественото откриване ще завърши с поднасянето на венци и цветя в знак на признателност към талантливия музикант, диригент, композитор и почетен гражданин на Асеновград.", "date": "2019.07.03", "title": "Пловдив: Паметна плоча на маестро Димитър Вълчев ще бъде открита в Асеновград п о случай 90 години от рождението му"}
{"url": "http://www.focus-news.net/news/2019/07/03/2676407/pregled-na-osnovnite-temi-vav-velikotarnovskiya-pechat.html", "text": "„Нов път ще свързва Западна индустриална зона с АМ „Русе – В. Търново“ е заглавие на първа страница на областния всекидневник  „Янтра ДНЕС” . Предвижда се изграждането на бърза пътна връзка между обновената Западна индустриална зона в старата столица и трасето на бъдещата магистрала „Русе – Велико Търново“. Скоростният път ще минава край селата Момин сбор и Шемшево. „14 млн. лв. са нужни за реставрация на Трапезица“, пише още вестникът. Около 14 млн. лв. са необходими за реставрационни и консервационни работи на хълма Трапезица. Това заяви архитект Пламен Цанев, ангажиран с цялостното проектиране на Трапезица. Минимум 500 000 лв. годишно трябват, за да се наваксат разкритите до сега обекти. „Ръчна граната и 3 патрона са намерени при ремонт на къща“ е новина от криминалната хроника. Страница пета ни разказва за едно от най-новите арт събития на Велико Търново – Рисуване и чаша вино. На осма страница има материал за младежката ученическа телевизия на СУ „В. Благоева“, която започва да работи и „зад граница“. „Треньор създава шампиони и топмодели във Велико Търново“ е новина от спортните страници. \r\n„Търновска сбъдна детската си мечта да бъде шофьор на ТИР и да върти волана в Европа“ е заглавие от другия областен ежедневник  „Борба“ . Преди почти цяло десетилетие 57-годишната Нели Николова – Ляскова от Велико Търново подкарва тежкотоварен автомобил. За нея това било сбъдване на най-големия и детски блян и днес гордо заявява, че работи като международен шофьор. „Пътни строежи ВТ“ приключи един от най-важните инфраструктурни проекти на областния център“ е друга новина от днес. Планирана е директна пътна връзка между Западната промишлена зона на Велико Търново, където бази и представителства имат над 500 местни фирми и заводи, с новата магистрала Русе – Велико Търново. Това информира зам.-кметът на Велико Търново проф. Георги Камарашев, който отчете завършването на един от най-успешните инфраструктурни проекти, с който бе обновена цялата Западна промишлена зона на града  … Какво бе направено в района и какви ремонти предстоят в града, прочетете във вестника. „Търновец на съд за порноклипчета“ е новина от криминалната хроника. „След парите, които дойдоха от Азербайджан, всичко на Трапезица замря“ е друго заглавие от днес, а статията ни разказва за това колко средства са нужни за реставрация и консервация на хълма, както и какви разкопки предстоят там. В областния ежедневник ще намерите и материал за Лятната детска полицейска академия, която бе открита край Велико Търново от кмета Даниел Панов и над 250 деца.", "date": "2019.07.03", "title": "Преглед на основните теми във великотърновския печат"}
{"url": "http://www.focus-news.net/news/2019/07/03/2676405/sofiya-vavezhda-se-vremena-organizatsiya-na-dvizhenieto-vav-vrazka-s-chestvaneto-na-140-godini-ot-sazdavaneto-na-mvr.html", "text": "Въвежда се времена организация на движението във връзка с честването на 140 години от създаването на МВР. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите обслужващи мероприятието, както следва:  \r\n- от 24.00 часа на 03.07.2019 г. до приключване на мероприятието на 05.07.2019 г. на паркинга при сектор Г на Националния стадион „Васил Левски”  \r\n- от 16.00 часа на 04.07.2019 г. до приключване на мероприятието на 05.07.2019 г. на северозападната дъга на пл. „Св. Александър Невски” между ул. „11-ти август” и ул. „Оборище”.  \r\nОт 07.00 часа до приключване на мероприятието на 05.07.2019 г.:  \r\n- на ул. „Оборище“ между ул. „Г.С.Раковски“ и пл. „Св. Александър Невски“;  \r\n- на югозападната дъга на пл. „Св. Александър Невски“, от страната на Светия синод.  \r\nОт 09.00 часа до приключване на мероприятието на 05.07.2019 г. се забранява влизането на пътни превозни средства по ул. „Оборище” между ул. „Г.С.Раковски” и ул. „11-ти август”, само при необходимост и по преценка на отдел „Пътна полиция” при СДВР.", "date": "2019.07.03", "title": "София: Въвежда се времена организация на движението във връзка с честването на 140 години от създаването на МВР"}
{"url": "http://www.focus-news.net/news/2019/07/03/2676408/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турските военновъздушни сили са извършили серия от нови нарушения на гръцкото национално въздушно пространство, съобщава електронното издание на атинския ежедневник  Protothema . \r\nУточнява се, че в рамките на ден 12 турски  изтребители F-16 са извършиха 30 нарушения на въздушното пространство на Гърция, като 16 от тях са били в Атинския район на полетна информация.  \r\nВсички турски F-16 са били с пълно бойно въоръжение. Шест от тях са били прихванити от самолети на ВВС на Гърция и ескортирани до границите, съгласно международните правила.  \r\nВ понеделник още два турски разузнавателни CN-235 са прелетяли над Егейско море. \r\n***  Ситуацията в северната част на Косово е тревожна - има недостиг на медикаменти и основни продоволствени продукти. Това заяви за белградския ежедневник  \"Вечернье Новости казва директорът на Клиничния и болничен център в северната част на Косовска Митровица в Митровица Милан Иванович.  \r\n\"Ситуацията е трудна и несигурна, тъй като храната, лекарствата и медицинските консумативи са оскъдни. Прехвърляме по-тежки пациенти в други здравни центрове поради липсата на лекарства, а допълнителният проблем е, че много хора след напускане на болницата няма откъде да закупят необходимите им лекарства\", твърди Иванович. \r\nСъгласно думите му, ситуацията е вледствие на условията, възникнали през последните седем месеца, в които остават в сила 100-процентовите мита, които правителството в Прищина въведе за вноса на сръбски стоки в страната.  \r\n\"Очевидното намерението на Прищина е да създаде тежки условия за живот на нашите граждани и за лечение на пациентите. Ние предприемаме необходимите мерки, продължаваме да бъдем адекватни в леченията, но не знаем колко дълго ще можем да продължаваме така\", призна Иванович, добавяйки, че в скоро време медиците ще се сблъскат с още един проблем - липсата на гориво за линейките.  \r\nСпоред него здравната ситуация е тревожна: \"Надяваме се, че Прищина ще позволи поне вноса на хуманитарни стоки и всички други продукти, които са необходими както на болницата, както и че отговорните лица ще предприемат определени действия за решаване на ситуацията\". Иванович е категоричен - виновникът за тази ситуация е Прищина, която се стреми към етническо прочистване в Северно Косово и не подбира средства за осъществяването на това си намерение. \r\nВ четирите сръбски общини в северната част на Косово - Косовска Митровица, Звечан, Лепосавич и Зубин Поток - от вторник всички обекти на сръбски и други неалбански бизнесмени бяха затворени в знак на протест срещу митата. \"Опитът на министър-председателя на Косово Рамуш Харадинай да покаже, че се интересува от сърбите, се провали. Нашето население бойкотира продуктите, изпратени от правителството с камиони. Никой не купува от импровизираните магазини, които бяха открити под охраната на косовската полиция\", увери Иванович.  \r\nЗасега няма официална информация докога ще продължи бойкотът на сръбските предприемачи в района. \r\n***  Българският вицепремиер Екатерина Захариева изрази надежда, че октомври няма да бъде следващият месец, в който поканата за преговорите за членство на Република Северна Македония и Албания в Европейския съюз ще бъде отложена. Съответното тя заяви в рамките на публичен дебат по повод началото на финландското председателство на Съвета на ЕС, отбелязва електронното издание на македонския вестник  \"Независен\" . \r\nЗахариева изрази задоволството си, че програмата на финландското председателство включва темата за разширяването на Общността. Тя подчерта, че поканата към Република Северна Македония и Албания няма да бъде лесен компромис, но изрази надежда, че този път обещанието за октомври ще бъде спазено. Същевременно тя изрази съжаление, че различията между страните в ЕС стават по-видими за други страни в света. \r\n\"Разширяването е много важен въпрос и очакваме дискусиите за Западните Балкани да намерят добро решение през октомври\", заяви финландският посланик в България Пайви Блиника. \r\nТя изрази увереност, че сътрудничеството с България в тази посока ще бъде много добро. \r\n\"Нова, зелена и социална Европа е най-важният приоритет за Финландия, заедно със защитата на гражданите и техните свободи. ЕС трябва да се опита да работи заедно и ефективно\", цитира изданието думите на Блиника. \r\nФорумът бе организиран от \"Пан Европа България\", Посолството на Финландия в България и Фондация \"Конрад Аденауер\", допълват от редакцията. \r\n***  Професор Джеймс Кер-Линдзи от Лондонския университет по икономика и политика, един от най-престижните висши учебни заведения в света, твърди, че предложеният за поста на Върховен представител на Европейския съюз по външните въпроси и политиката за сигурност бивш външен министър на Испания Жозеп Борел е най-добрият за постигането на окончателно споразумение за нормализация на отношенията между Косово и Сърбия, отбелязва електронното издание на прищинския ежедневник  Gazeta Express . \r\nВъпреки че Борел е от Испания, страна, която не е признала Косово, Кер-Линдси твърди, че той е правилният човек за постигане на споразумението между Косово и Сърбия. Причините за това са четири. \r\nПърво: Борел професионалист в постигането на споразумения. Като външен министър на Испания той знае колко вреден е косовският въпрос за Испания, но и за единството на ЕС. Но той също така знае, че решаването на този проблем налага компромис, който най-напред изисква помирение на държавите, които не признават Косово и членството му в Общността и ООН. \r\nВторо: Борел се радва на доверие в Сърбия. Позицията на Испания като държава, непризнаваща независимостта на най-младата държава на Балканите, означава, че тя се възприема като солидарна страна в Белград. \r\nТрето: Позицията на Испания дава предимство на Борел. Той все още ще има влияние в Мадрид. Ако Сърбия блокира диалога, е вероятно тя да получи по-малко подкрепа от Испания и други страни в ЕС. \r\nЧетвърто: Косово също е наясно, че не може да се дистанцира от Борел. Един добър доклад от него може да помогне за промяна на позицията на Испания по косовския въпрос. Такъв документ може да повлияе и на други държави-членки на ЕС, които не признават Косово. \r\nДжеймс Кер-Линдзи казва, че въпреки че на Борел се гледа като на лоша номинация за позицията, той може докаже обратното. \r\n\"Той може да е правилният човек, който да постигне историческото споразумение между Косово и Сърбия\", уверен е експертът.   \r\n***", "date": "2019.07.03", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2019/07/03/2676410/burgas-zapochva-sledvashtiyat-etap-ot-remonta-na-ul-dimitar-dimov-nalaga-se-zatvaryane-na-uchastaka-ot-krastovishteto-s-ul-dimitar-avramov-do-ul-atanasovsko-ezero.html", "text": "Община Бургас извършва на етапи основния ремонт на една от най-важните улица „Димитър Димов“, за да не се затруднява придвижването повече, отколкото трябва. Това съобщиха от пресцентъра на  Общината . От 3 юли ще бъде затворен за автомобили участъкът от кръстовището с ул. „Димитър Аврамов“ (до хотел „Фаворит“) до кръстовището с ул. „Атанасовско езеро“. Ще бъде въведена временна организация на движението в периода до 17 юли. През това време старият асфалт ще бъде фрезован, а отгоре ще бъде положен нов.", "date": "2019.07.03", "title": "Бургас: Започва следващият етап от ремонта на ул. „Димитър Димов“, налага се затваряне на участъка от кръстовището с ул. „Димитър Аврамов“ до ул. „Атанасовско езеро“"}
{"url": "http://www.focus-news.net/news/2019/07/03/2676411/kyustendil-kosene-na-treva-se-izvarshva-na-patya-kyustendil-sofiya-v-rayona-na-selo-tsarvenyano.html", "text": "Косене на трева се извършва на пътя Кюстендил – София в района на село Цървеняно. Това съобщи за  Радио „Фокус” – Кюстендил  дежурният в Областно пътно управление. Водачите на моторни превозни средства трябва да се движат с повишено внимание. Срокът е до 3 юли. Рязане на храсти и кастрене на дървета се извършва в участъци от пътя между селата Сгурово и Граница. Движението трябва да се осъществява с повишено внимание. Срокът е до 5 юли. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срокът е до 31 юли. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.07.03", "title": "Кюстендил: Косене на трева се извършва на пътя Кюстендил – София в района на село Цървеняно"}
{"url": "http://www.focus-news.net/news/2019/07/03/2676406/dots-antoniy-galabov-politolog-evropeyskiyat-sayuz-se-vrashta-kam-razbiraneto-che-vsichko-se-postiga-s-pregovori.html", "text": "Европейския съюз се връща към разбирането, че всичко се постига с преговори. Това каза за сутрешния блок „Добро утро, България“ на  Радио „Фокус“  политологът доц. Антоний Гълъбов. Според него е било ясно, че процесите за избор на ръководните постове на Съюза ще претърпят забавяне и изрази надежда, че веднъж постигнато, макар и трудно, съгласие ще бъде дълготрайно. Гълъбов обясни, че има дефицит от фигури с дълга политическа  кариера, а това което виждаме са технократи. Силна и ефективна е връзката между Франция и Германия, каза още той и предположи, че това ще е двигателят на политическите процеси. Забавянето при избора на евролидерите по думите му е дошло от необходимостта те да отговорят на много очаквания. Завъртането на толкова много имена на избори за евролидери доц. Гълъбов окачестви като добър признак. По думите му България е стояла добре в този процес. „Стратегията с водещи кандидати, която европейските партии предпочетоха, очевидно не даде резултат. В това отношение може би Франс Тимерманс ще бъде избран за заместник-председател на ЕП. Манфред Вебер се оттегли в рамките на ЕНП и така нито един от тези водещи кандидати не продължи да води. Това означава, че европейските политически семейства ще трябва да преосмислят стратегията си. Европейските граждани не гласуваха за водещите кандидати, те гласуваха за собствените си страни. Тактиката на водещ кандидат би имала смисъл, ако бяхме стигнали до идеята за единни европейски листи“, каза той. Доц. Антоний Гълъбов обясни, че на политическите партии ще им се наложи да променят тактиката си в движение. Важно е ЕС да продължи да преговаря. Номинираната за председател на Европейската комисия Урсула фон дер Лайен  е човек, който ще насърчи процеса за съгласяване и има линии, които не би пристъпила, коментира той и изрази надежда новите политици да заработят в екип. Според политолога премиерът Бойко Борисов вече е един от политиците в ЕС с дълга практика и от това следва и тежестта на неговото присъствие. Важен е изборът на български комисар и това как той ще се впише  в създалата се конфигурация, каза още Гълъбов. \r\nЙоланда ПЕЛОВА", "date": "2019.07.03", "title": "Доц. Антоний Гълъбов, политолог: Европейският съюз се връща към разбирането, че всичко се постига с преговори"}
{"url": "http://www.focus-news.net/news/2019/07/03/2676409/gabrovo-propadnal-uchastak-zatrudnyava-dvizhenieto-mezhdu-selata-selishte-i-stokite-v-oblastta.html", "text": "Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 юли. От Областно пътно – управление – Габрово съобщиха за  Радио „Фокус“ – Велико Търново , че пътните настилки в района са сухи, а времето – ясно и слънчево. Трафикът е натоварен, като движението е интензивно както в областния център, така и по някои от първокласните и второкласни пътища в района. В прохода Шипка остава в сила забраната за товарни автомобили над 12 тона. Пропаднал участък затруднява движението между Габрово и върха. Шофьорите да карат с повишено внимание при км 164+150. На мястото е поставена необходимата сигнализация, а укрепването ще продължи до 31-ви юли. Други нови въведени ограничения в областта няма. За изминалото денонощие не са регистрирани и тежки инциденти. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на юли. \r\nЛуиза ТРАНЧЕВА", "date": "2019.07.03", "title": "Габрово: Пропаднал участък затруднява движението между селата Селище и Стоките  в областта"}
{"url": "http://www.focus-news.net/news/2019/07/03/2676397/vechernye-novosti-sarbiya-situatsiyata-v-severno-kosovo-ostava-trevozhna-ima-nedostig-na-medikamenti-i-prodovolstveni-produkti.html", "text": "Ситуацията в северната част на Косово е тревожна - има недостиг на медикаменти и основни продоволствени продукти. Това заяви за белградския ежедневник  \"Вечернье Новости казва директорът на Клиничния и болничен център в северната част на Косовска Митровица в Митровица Милан Иванович.  \r\n\"Ситуацията е трудна и несигурна, тъй като храната, лекарствата и медицинските консумативи са оскъдни. Прехвърляме по-тежки пациенти в други здравни центрове поради липсата на лекарства, а допълнителният проблем е, че много хора след напускане на болницата няма откъде да закупят необходимите им лекарства\", твърди Иванович. \r\nСъгласно думите му, ситуацията е вледствие на условията, възникнали през последните седем месеца, в които остават в сила 100-процентовите мита, които правителството в Прищина въведе за вноса на сръбски стоки в страната.  \r\n\"Очевидното намерението на Прищина е да създаде тежки условия за живот на нашите граждани и за лечение на пациентите. Ние предприемаме необходимите мерки, продължаваме да бъдем адекватни в леченията, но не знаем колко дълго ще можем да продължаваме така\", призна Иванович, добавяйки, че в скоро време медиците ще се сблъскат с още един проблем - липсата на гориво за линейките.  \r\nСпоред него здравната ситуация е тревожна: \"Надяваме се, че Прищина ще позволи поне вноса на хуманитарни стоки и всички други продукти, които са необходими както на болницата, както и че отговорните лица ще предприемат определени действия за решаване на ситуацията\". Иванович е категоричен - виновникът за тази ситуация е Прищина, която се стреми към етническо прочистване в Северно Косово и не подбира средства за осъществяването на това си намерение. \r\nВ четирите сръбски общини в северната част на Косово - Косовска Митровица, Звечан, Лепосавич и Зубин Поток - от вторник всички обекти на сръбски и други неалбански бизнесмени бяха затворени в знак на протест срещу митата. \"Опитът на министър-председателя на Косово Рамуш Харадинай да покаже, че се интересува от сърбите, се провали. Нашето население бойкотира продуктите, изпратени от правителството с камиони. Никой не купува от импровизираните магазини, които бяха открити под охраната на косовската полиция\", увери Иванович.  \r\nЗасега няма официална информация докога ще продължи бойкотът на сръбските предприемачи в района.  Тереза Герова", "date": "2019.07.03", "title": "\"Вечернье Новости\" (Сърбия): Ситуацията в Северно Косово остава тревожна - има недостиг на медикаменти и продоволствени продукти"}
{"url": "http://www.focus-news.net/news/2019/07/03/2676414/veliko-tarnovo-chast-ot-gorna-oryahovitsa-e-bez-voda-zaradi-planov-remont-na-vodoprovodnata-mrezha.html", "text": "Планов ремонт на водопроводната мрежа оставя няколко улици в Горна Оряховица без вода до 17.00 часа днес. Това съобщават за  Радио „Фокус“ - Велико Търново  от водоснабдителното дружество във Велико Търново. Дейностите вече стартираха и обхващат улиците „Ангел Кънчев“, „19-ти Февруари“, „Цар Освободител“, „Георги Измирлиев“ и прилежащите им по-малки отсечки. Очаква се да приключат до 17.00 часа, но при възможност водата ще бъде пусната по-рано. От дружеството се извиняват за причинените неудобства. \r\nЛуиза ТРАНЧЕВА", "date": "2019.07.03", "title": "Велико Търново: Част от Горна Оряховица е без вода заради планов ремонт на водопроводната мрежа"}
{"url": "http://www.focus-news.net/news/2019/07/03/2676412/plovdiv-v-grada-shte-se-provede-planirana-sreshta-po-povod-deseta-sesiya-na-natsionalniya-inovatsionen-fond.html", "text": "В Пловдив ще се проведе среща от информационна кампания за новите правила на Десета конкурсна сесия на Националния иновационен фонд (НИФ). Това съобщиха от пресцентъра на  Изпълнителната агенция за насърчаване на малките и средните предприятия  (ИАНМСП). \r\nЕксперти от Микрофинансиращата институция „Джобс“, част от Групата на Българската банка за развитие, ще представят своите продукти за кредитиране на бизнеса при улеснени условия. От Българската стартъп асоциация също ще запознаят бизнеса с дейността си.  \r\nДесетата конкурсна сесия на Националния иновационен фонд ще се проведе по нови правила. „Целта на корекцията е да се улеснят фирмите при работата им с НИФ, както и оценката, мониторинга и последващото разплащане на класираните проекти.“, обобщи д-р Бойко Таков, изпълнителен директор на Изпълнителна агенция за насърчаване на малките и средните предприятия.  \r\nНовите правила на Десетата конкурсна сесия на Националния иновационен фонд ще бъдат разяснени на бизнеса в страната по време на специална информационна кампания. Тя ще стартира на 1 юли 2019 г. в Монтана и ще се проведе съвместно с Българската стартъп асоциация и Микрофинансираща институция „Джобс“ към Българската банка за развитие. Експертите на трите организации ще запознаят с работата си бизнеса от 10 града в страната – София, Пловдив, Стара Загора, Бургас, Търговище, Варна, Русе, Велико Търново, Габрово и Монтана. Събитието в Пловдив ще се проведе в Дом на културата „Борис Христов“ от 11.00ч. на 03.07.2019 г. \r\nНаличният финансов ресурс за Десетата конкурсна сесия е 4.5 млн. лв. Те се отпускат като безвъзмездна държавна финансова помощ за проекти в областта на научноизследователската и развойната дейност.  \r\nОт BESCO имат амбицията да са мост между държавата и стартъпите. Представителната организация вече обединява над 400 компании. „Държавата не е само в София. Именно затова се включихме в организираните от ИАНМСП информационни дни.“, коментира Нед Дервенков, член на УС на асоциацията. „Идваме да се запознаем!“ \r\nЕкспертите от МФИ „Джобс“ ще представят пред фирмите своите кредитни продукти  с гаранционно покритие, реализирани с помощта на съответните гаранционни механизми от страна на Европейския Инвестиционен Фонд. За тях могат да кандидатстват стартиращи микро- и малки предприятия,  включително и земеделски производители.", "date": "2019.07.03", "title": "Пловдив: В града ще се проведе  планирана среща по повод Десета сесия на Националния иновационен фонд"}
{"url": "http://www.focus-news.net/news/2019/07/03/2676416/api-dvizhenieto-se-osashtestvyava-v-edna-lenta-po-pat-i-1-vidin-montana-v-rayona-na-okolovrastniya-pat-na-vidin-i-v-uchastaka-zhiglitsa-ivanovtsi-pri-km-23.html", "text": "Днес движението се осъществява в една лента по път I-1 Видин – Монтана в района на околовръстния път на Видин при км 4 и в участъка Жиглица – Ивановци при км 23 поради оборудване на автоматичните устройства записващи пътния трафик. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват пътната сигнализация.", "date": "2019.07.03", "title": "АПИ: Движението се осъществява в една лента по път I-1 Видин – Монтана в района на околовръстния път на Видин и в участъка Жиглица – Ивановци при км 23"}
{"url": "http://www.focus-news.net/news/2019/07/03/2676413/pregled-na-osnovnite-temi-vav-varnenskiya-pechat.html", "text": "„До 7-ми юли можем сами да си отчетем тока“ е водещото заглавие в днешния брой на вестник  „Черно море“ . Изданието припомня, че с решение от 1 юли 2019 г. Комисията за енергийно и водно регулиране окончателно утвърди нови цени на електроенергията. Във връзка с промяната, енергодружеството във Варна предоставя на своите клиенти в Североизточна България възможност сами да отчетат потреблението си на електрическа енергия. Всички, които желаят да се възползват, могат да го направят в срок до 7 юли включително, като подадат показанията на електромерите си. „Представиха акварелни творби на български автори“, става ясно от публикация на втора страница. 50 произведения на 10 автори са изложени в експозицията „Съвременен български акварел“. Те могат да бъдат разгледани до края на месеца в галерия „Графит“ и са част от второто издание на Международното триенале на акварела „Духът на акварела“ във Варна. „Ята от комари превзеха града“ е водещото заглавие на трета страница. Според специалистите нашествието на комари в парковете, кварталните градинки, детските площадки се дължи главно на меката зима, която не успя да ограничи популацията им, и те сега са в стихията си. Другите основни причини са свързани с дъждовете през юни и избуявалите треви в околоблоковите пространства, градинките и парковете. Комарите, подобно на кърлежите, намират в тях идеалното убежище. „Нужна е плажна полиция за повече респект“, става ясно от водещата публикация на четвърта страница в броя. Удавник бе спасен пред уплашените погледи на плажуващи и тази година на Южния плаж във Варна. Демонстрацията бе част от Седмицата на водното спасяване, която тече в момента.", "date": "2019.07.03", "title": "Преглед на основните теми във варненския печат"}
{"url": "http://www.focus-news.net/news/2019/07/03/2676419/plovdiv-gotov-e-proektat-za-restavratsiya-na-karaalanovoto-uchilishte-v-asenovgrad.html", "text": "Фирмата изпълнител на проекта за реставрация на Караалановото училище предаде изготвения проект на кмета на Община Асеновград д-р Емил Караиванов. Това съобщиха за  Радио „Фокус“ – Пловдив  от отдел „Връзки с обществеността“ на Общината. „Общината изпрати готовия проект за последно одобрение от Националния институт за недвижимо културно наследство и след това ще го включим в Инвестиционната програма на първото възможно заседание на Общинския съвет”, каза д-р Емил Караиванов. \r\nС договор бе възложено на проектантски екип изработване на проект за обследване и основен ремонт на сградата на Караалановото училище. При изпълнение на дейностите бе събрана информация за обекта от НИНКН, Исторически музей - гр. Асеновград и други източници. Главният архитект на общината издаде разрешение за изготвяне на инвестиционен проект. Разрешението заедно с изготвеното техническо задание за изработване на проекта бяха съгласувани с Министерството на културата. На 24 юни фирмата изпълнител с приемо-предавателен протокол връчи готовия проект на кмета. \r\nГотови са проектите на още няколко обекта от Инвестиционната програма на Община Асеновград. В началото на годината беше поставена временна ограда на Метоха. В кореспонденция с НИНК е изготвен проект с елементи на оградата, който е изпратен за съгласуване отново в НИНК. „Имаме подписан договор от 19 юни с фирма изпълнител за разработване на идеен проект за Градска художествена галерия”, каза кметът Караиванов и допълни, че срокът на изпълнение е 38 работни дни и е на стойност 7920 лв. Друг обект, за който има подписан договор още на 28 май, е за изработване на идеен проект за цялостна реконструкция на стадион „Шипка” със срок 90 работни дни и на стойност 35 940 лв. Подписан е на 28 юни и договорът за проектиране на велоалея от читалище „Родолюбие” до градския басейн за 5400 лв. със срок на изпълнение от 60 календарни дни.", "date": "2019.07.03", "title": "Пловдив: Готов е проектът за реставрация на Караалановото училище в Асеновград"}
{"url": "http://www.focus-news.net/news/2019/07/03/2676418/blagoevgrad-shofyorite-da-se-dvizhat-s-povisheno-vnimanie-na-glaven-pat-e-79-v-uchastaka-ot-360-do-km-392-poradi-kosene-na-treva-i-izryazvane-na-hrasti.html", "text": "Шофьорите да се движат с повишено внимание на главен път Е-79 в участъка от Благоевград до отклонението за село Стара Кресна от км 360+000 до км 392+500 поради косене на трева и изрязване на храсти. Нормално интензивен е трафикът по главен път Е-79 и второкласен път 19 Симитли - Гоце Делчев. Това съобщи за  Радио „Фокус“ - Пирин  дежурният служител в Областно пътно управление-Благоевград. Няма въведени ограничения и ремонтни дейности по пътищата, които са част от републиканската пътна мрежа. Няма регистрирани тежки пътни инциденти през изминалата нощ. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.07.03", "title": "Благоевград: Шофьорите да се движат с повишено внимание на главен път Е-79 в участъка от 360 до км 392 поради косене на трева и изрязване на храсти"}
{"url": "http://www.focus-news.net/news/2019/07/03/2676417/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Времето е ясно, тихо и слънчево. По билата духа слаб вятър. Сутрешните температури са от 15 до 20 градуса. На Боровец и Банско работят кабинковите лифтове, на Добринище – седалковият, а на Пампорово – 1, 2 и 4-та линия.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.07.03", "title": "ПСС: Добри са условията за туризъм в планините"}
{"url": "http://www.focus-news.net/news/2019/07/03/2676415/politico-manfred-veber-shte-ostane-lider-na-konservatorite-v-ep.html", "text": "Манфред Вебер оттегли кандидатурата си за поста председател на Европейската комисия, но ще остане лидер на консерваторите в Европейския парламент, съобщава изданието  Politico  в европейската си редакция. \r\n\"Ще продължа да се боря за демократична Европа.  За мен е чест да поема тази задача за ЕНП и Европа\", заяви Вебер на среща на групата на ЕНП във вторник, според изявлението на неговия говорител Кристиан Хюгел. \r\nПредседателят на Европейския съвет Доналд Туск обяви, че лидерите на ЕС са номинирали германския министър на отбраната Урсула фон дер Лейен за председател на ЕК. Предстои номинацията й да бъде потвърдена от Европейския парламент. \r\nЧленовете на ЕНП избраха Вебер за водещ кандидат миналата година и след като спечелиха най-много места на европейските избори миналия месец, той трябваше да поеме ключовия пост в изпълнителния орган на Общността. Но германският политик не спечели подкрепата на достатъчно лидери в Европейския съвет, който избира председателя на ЕК. \r\nСпоред мнозина от тях Вебер не разполага с достатъчно опит за поста. По време на срещата председателят на ЕНП Джозеф Даул благодари на Вебер за \"добрата работа\". Няколко представители на ЕНП обявиха, че Вебер че ще продължи да бъде лидер на групата на консерваторите в ЕП.  Тереза Герова", "date": "2019.07.03", "title": "Politico: Манфред Вебер ще остане лидер на консерваторите в ЕП"}
{"url": "http://www.focus-news.net/news/2019/07/03/2676420/varna-s-nauchno-prakticheska-konferentsiya-i-demonstratsiya-na-plazha-prodalzhava-sedmitsata-na-vodnoto-spasyavane-v-grada.html", "text": "С Научно-практическа конференция и демонстрация на плажа продължава Седмицата на водното спасяване във Варна. Това съобщиха за  Радио „Фокус“ – Варна  организаторите от Водноспасителната служба към Българския Червен кръст в града. От 11.00 часа днес в Музея за история на медицината ще се проведе Научно-практическа конференция по водно спасяване. Изданието тази година е посветено на Лаврентий Силов – доайен на водното спасяване във Варна и България. По време на форума ще бъдат излъчени филмите „Зелените дяволи“ и „Учителят“. Ще бъде представена и последната книга на Лаврентий Силов, издадена през 2019 година – „Ръководство за хватки във водното спасяване за спасители“. От 11.30 часа на плажа в курорта „Камчия“ ще се състои и поредната демонстрация по водно спасяване. Ще бъде пресъздаден инцидент с давещ се в зоната на отговорност на спасителния пост, като ще бъдат показани действия на спасителите на място за преодоляване на ситуацията. Седмицата на водното спасяване във Варна се провежда за дванадесета година. Събитието ще приключи на 5-ти юли с демонстрация по водно спасяване на плажа „Св. Илия“ в курорта „Св. Св. Константин и Елена“. Утре в програмата е предвидено и Градско първенство по водно спасяване за действащи спасители. \r\nДиана СТОЕВА", "date": "2019.07.03", "title": "Варна: С Научно-практическа конференция и демонстрация на плажа продължава Седмицата на водното спасяване в града"}
{"url": "http://www.focus-news.net/news/2019/07/03/2676421/mvr-edin-chovek-e-zaginal-a-18-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, a 18 са пострадали при 22 тежки катастрофи в страната през изминалото денонощие. Това съобщиха от пресцентъра на  МВР .  В столицата са регистрирани 1 тежко и 27 леки пътни инцидента, при които има двама пострадали. От началото на 2019 г. са стана ли 2927 инциденти на пътя, при които са загинали 257 души, а 3680 са ранени. Данните от началото на годината са динамични и не са окончателни. При сравнение с реалните данни за загиналите (253) през същия период на 2018 г. се отчитат 4 (четирима) повече загинали участници в движението по пътищата през 2019 г.", "date": "2019.07.03", "title": "МВР: Един човек е загинал, a 18 са пострадали при катастрофи в страната през изминалото денонощие"}
{"url": "http://www.focus-news.net/news/2019/07/03/2676422/vidin-natovaren-e-trafikat-po-glaven-pat-e-79-mezhdu-dunavtsi-i-vidin.html", "text": "Натоварен е трафикът по главен път Е-79 между Дунавци и Видин в посока ГКПП „Дунав мост 2\", като пътуват предимно тежкотоварни автомобили. Това съобщиха за  Радио „Фокус“ – Видин  от Областно пътно управление. Най-натоварен е и  участъкът между Дунавци и Видин. На граничния пункт „Дунав мост 2“ има километрична опашка от тежкотоварни автомобили. От граничния пункт съобщиха, че работят всички гишета. На другите два гранични пункта в областта – „Връшка чука\" и „Брегово\", трафикът е спокоен и няма образувани опашки от чакащи автомобили. Движението по път ІІ-81 Монтана – София през проход „Петрохан“ е ограничено за автомобили над 12 т; Обходен маршрут – през гр. Своге. Движението по път II-81 Лом – Расово в посока Монтана е ограничено за МПС над 10 т. поради извършване на строително монтажни работи. Движението по път ІІІ-112 Тополовец – Монтана е ограничено за МПС над 12 т. \r\nВъв Видин трафикът е засилен на входно изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.07.03", "title": "Видин: Натоварен е трафикът по главен път Е-79 между Дунавци и Видин"}
{"url": "http://www.focus-news.net/news/2019/07/03/2676425/sliven-ogranicheno-e-dvizhenieto-na-tezhkotovarni-avtomobili-nad-10-tona-v-prohodite-tvardishki-i-vratnik.html", "text": "Сухи и проходими са пътните настилки в областта. Няма допълнително въведени ограничения по пътищата, съобщиха от  Областно пътно управление - Сливен . Трафикът е интензивен, но без задръствания. Ограничено е движението на тежкотоварни автомобили над 10 тона в проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2019.07.03", "title": "Сливен: Ограничено е движението на тежкотоварни автомобили над 10 тона в проходите Твърдишки и Вратник"}
{"url": "http://www.focus-news.net/news/2019/07/03/2676423/el-pais-ispanskiyat-parlament-shte-glasuva-mandat-na-pedro-sanches-na-23-yuli.html", "text": "Първият вот в парламента в Мадрид, с който действащият министър-председател на страната Педро Санчес от Испанската социалистическа работническа партия (ИСРП)може да бъде върнат на власт, за насрочен за 23 юли, съобщава националният ежедневник  El Pais . \r\nЗаседанието обаче ще започне ден по-рано с дебат в Конгреса.  \r\nИСРП спечели най-голям брой места на парламентарните избори на 28 април, но не успя да си гарантира абсолютно мнозинство. Това означава, чв Санчес се нуждае от подкрепата на други партии, за да бъде възстановен на премиерския пост. Социалистите имат 123 депутати в Конгреса, но се нуждаят от абсолютно мнозинство от 176 гласа, ако Санчес положи клетва на 23 юли. В случай че не успеят да си осигурят необходимата подкрепа, социалистите ще трябва да опитат да си гарантират обикновено мнозинство. При подобен сценарий гласуването за мандата на Санчес ще се състои на 25 юли.  \r\nАко Санчес не положи клетва и при второто гласуване, той ще разполага с два месеца, за да се опита да получи необходимите гласове или да свика нови избори, които да се проведат на 10 ноември. \r\nОт редакцията припомнят, че към настоящия момент не е сигурна подкрепата за Санчес дори от ключовия му партньор „Унидос Подемос”  Тереза Герова", "date": "2019.07.03", "title": "El Pais: Испанският парламент ще гласува мандат на Педро Санчес на 23 юли"}
{"url": "http://www.focus-news.net/news/2019/07/03/2676427/pregled-na-osnovnite-temi-v-burgaskiya-pechat.html", "text": "Токов удар изпържи компютри и телевизори на бургазлии“ е водещо заглавие във вестника „Черноморски фар“. „70 000 души останаха на тъмно за 2 часа във Възраждане и централна градска част“ и „Авария в подстанция „Рибари“ причинила неудобство“ са подзаглавията на статията. Понеделник вечерта в часовете между 20.00 и 22.00 часа 70 000 бургазлии, живеещи в квартала и централна градска част, останаха на тъмно.  „Руският посланик Анатолий Макаров: „Има бъдеще на фериботната линия Бургас-Новоросийск“ четем още в първите страници на ежедневника. „Правете петзвезвдни хотели с ол инклузив по примера на турците, посъветва туристическия бранш дипломатът“ и „Откриват руски културен център в града“,  пояснява материалът. „По идея на „Кроношпан“ пускат стари мебели в специални контейнери“ е друго заглавие в днешния брой.  Като част от своята стратегия като за отговорно и природосъобразно развитие и като елемент от кръговата икономика „Кроношпан“ стартира инициатива, с която може да преработва дървесни отпадъци от опаковки, от домакинствата, от строителството и от индустрията. „Здравни власти зоват за ваканция без риск“ е още една новина във вестника. За поредна година Регионалната здравна инспекция в Бургас апелира за „Ваканция без риск“. Така е наречена кампанията, която цели да информира за основните превантивни мерки за превенция на наркомании, ХИВ/СПИН, интернет агресия. „БСП обвързва с декларации за лоялност кандидатите си за местните избори“, „Почина Ванко, който се бори до последно“ и „Новият сървър на Онкото ще съхранява до 100 000 рентгенографии“ са други заглавия във вестника днес. \r\nТемата на деня е: „Година по-късно, въпреки общинска наредба: Чадърите по заведенията бели, но с рекламни надписи.", "date": "2019.07.03", "title": "Преглед на основните теми в бургаския печат"}
{"url": "http://www.focus-news.net/news/2019/07/03/2676426/pg-na-bsp-za-balgariya-poiska-izslushvane-na-ministrite-na-otbranata-i-na-ikonomikata-za-remonta-na-iztrebitelite-su-25.html", "text": "ПГ на „БСП за България“ поиска изслушване на вицепремиера Красимир Каракачанов и министър Емил Караниколов за ремонта на изтребителите Су-25. Това каза народният представител от ПГ на „БСП за България“ Николай Цонков в процедура по начина на водене в началото на пленарното заседание, предаде репортер на  Агенция „Фокус“ . „Повод за процедурата е ремонтът на щурмовите изтребители Су-25. Очевидно има някакъв разнобой в управлението. Има ли такъв, защото министър Каракачанов казва, че има подписан договор от миналата година, има преведени пари по този договор, в същото време г-н Караниколов казва, че този договор не може да бъде изпълнен? Вие, г-жо Караянчева, от Русия казахте, че руски специалисти ще дойдат в България и тук заедно с българска фирма ще ремонтираме изтребителите Су-25. Затова ние от БСП предлагаме да дойдат тук министър Каракачанов и министър Караниколов и заедно с Ваше участие да се изясни този въпрос с ремонта на Су-25“, каза Цонков.  \r\nПредседателят на парламента Цвета Караянчева посочи, че ще информира двамата министри.  \r\nДеница КИТАНОВА", "date": "2019.07.03", "title": "ПГ на „БСП за България“ поиска изслушване на министрите на отбраната и на икономиката за ремонта на изтребителите Су-25"}
{"url": "http://www.focus-news.net/news/2019/07/03/2676429/kyustendil-kashta-i-3-kozi-sa-izgoreli-pri-pozhar-v-selo-yahinovo.html", "text": "Стара къща и паянтова постройка са изгорели при пожар в село Яхиново, съобщиха от пресцентъра на  Областна дирекция на МВР – Кюстендил . Екипи на Районна служба „Пожарна безопасност и защита на населението” – Дупница са участвали в гасенето на пожара. Той е унищожил 350 кв.м разгърната площ, паянтова постройка, имущество, 3 кози. Пожарът е гасен от три екипа. Спасени са 3 къщи, куче, лек автомобил и навес. Причините за възникването на пожара изяснява Районно управление на МВР – Дупница.", "date": "2019.07.03", "title": "Кюстендил: Къща и 3 кози са изгорели при пожар в село Яхиново"}
{"url": "http://www.focus-news.net/news/2019/07/03/2676430/krasimir-dimitrov-stolichna-obshtina-parche-ot-fasadna-mazilka-e-padnalo-ot-sgrada-v-tsentara-na-stolitsata-nyama-postradali.html", "text": "Вчера получихме сигнал за паднало малко парче от фасадна мазилка от сграда на ъгъла на бул. „Княз Ал. Дондуков“ и ул. „Бачо Киро“. Това каза за  Агенция „Фокус“  директорът на дирекция „Аварийна помощ и превенция“ на Столична община Красимир Димитров. Няма пострадали при инцидента. „Още вчера там е обезопасено“, увери Димитров. „Днес наш екип заедно с пожарната ще направи оглед, ако има нещо опасно, то ще бъде обрушено“, посочи той. На място в момента е и кметът на район „Оборище“ – Васил Цолов. Екипите към този час вече работят.  \r\nДаяна ДЮЛГЕРОВА", "date": "2019.07.03", "title": "Красимир Димитров, Столична община: Парче от фасадна мазилка е паднало от сграда в центъра на столицата, няма пострадали"}
{"url": "http://www.focus-news.net/news/2019/07/03/2676424/pazardzhik-okrazhniyat-sad-shte-provede-porednoto-si-zasedanie-po-deloto-sreshtu-14-obvinyaemi-za-razprostranenie-ideite-na-idil.html", "text": "Окръжният съд в Пазарджик ще проведе в 9.30 часа поредното си заседание по делото срещу 14 обвиняеми за разпространение идеите на ИДИЛ, съобщиха от пресцентъра на  Съда . Очаква се днес да бъдат разгледани отново назначените експертизи и да се изслушат подсъдимите по доказателствената част на делото. „Фокус“ припомня , че 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“. \r\nАлбена ЖИЛЕКОВА", "date": "2019.07.03", "title": "Пазарджик: Окръжният съд ще проведе поредното си заседание по делото срещу 14 обвиняеми за разпространение идеите на ИДИЛ"}
{"url": "http://www.focus-news.net/news/2019/07/03/2676432/veliko-tarnovo-s-14-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 14 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 331 см,  а температурата на водата 26.5 градуса. Днес отново ще бъде слънчево и горещо над българския участък на Дунав. Максималните температури ще са между 34 и 37°.  В часовете надвечер се очакват краткотрайни интензивни превалявания, придружени с гръмотевици. На места ще има и условия за градушки.", "date": "2019.07.03", "title": "Велико Търново: С 14 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/07/03/2676434/vratsa-samodelna-pushka-e-izzeta-pri-proverka-v-chasten-imot-v-selo-krushovitsa.html", "text": "Самоделна пушка и тютюн без български акцизен бандерол са иззети про проверка в частен имот в землището на с. Крушовица. Това съобщиха от  ОДМВР – Враца . На 02 юли 2019 г., служители на РУ Оряхово проведоха специализирана операция с цел противодействие на престъпления свързани с разпространението на акцизни стоки и противодействие на конвенционалната престъпност. Проверени са търговски обекти и частни адреси.", "date": "2019.07.03", "title": "Враца: Самоделна пушка е иззета при проверка в частен имот в село Крушовица"}
{"url": "http://www.focus-news.net/news/2019/07/03/2676428/blagoevgrad-intenziven-e-trafikat-na-gkpp-kulata-na-izhod-za-tovarni-avtomobili.html", "text": "Интензивен е трафикът на ГКПП „Кулата“ на изход за товарни автомобили. Това съобщиха за  Радио „Фокус“ - Пирин  от ГД „Гранична полиция“. Без забавяне се осъществява преминаването през  ГКПП „Илинден“. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2019.07.03", "title": "Благоевград: Интензивен е трафикът на ГКПП „Кулата“ на изход за товарни автомобили"}
{"url": "http://www.focus-news.net/news/2019/07/03/2676435/kyustendil-v-grada-zapochva-leten-teatralen-kurs-za-detsa.html", "text": "В града започва летен театрален курс за деца. Това съобщи за  Радио „Фокус” – Кюстендил  Бойко Малинов, директор на Обединен детски комплекс – Кюстендил. Театралният курс ще ангажира децата от града през част от ваканционните дни. Заниманията започват от днес и ще продължат до 12 юли. Ръководител на курса е актрисата Ани Кръстева. „Това е курс по актьорско майсторство – сценична реч и правоговор, сценично поведение и контакт с публиката, както и литературен анализ“, каза Бойко Малинов. Целта на обучението е чрез игра, забавлявайки се, децата да се запознаят с театралното изкуство и да се формира у тях положителна нагласа към театъра. \r\nВенцеслав ИЛЧЕВ", "date": "2019.07.03", "title": "Кюстендил: В града започва летен театрален курс за деца"}
{"url": "http://www.focus-news.net/news/2019/07/03/2676436/blagoevgrad-s-dvuboy-mezhdu-otborite-na-sarbiya-i-gartsiya-v-grada-prodalzhava-evropeyskiyat-beyzbolen-shampionat.html", "text": "Продължава Европейският бейзболен шампионат за национални отбори в Благоевград. Това каза пред  Радио „Фокус“-Пирин  президентът на Българската федерация по бейзбол и треньор на отбор „Бизоните“ Ясен Неделчев. Той посочи, че днес e първият двубой е между отборите на Сърбия и Гърция, който започва в 10.00 ч. По думите след това в 13,30 часа започва мачът между Русия и Ирландия, а в 17.00 часа стартира съревнованието между Израел и България. Утре жителите и гостите на Благоевград ще имат възможността да наблюдават двубоите между Гърция и Ирландия; Русия и Израел; Сърбия и България. \r\nНатали СТЕФАНОВА", "date": "2019.07.03", "title": "Благоевград: С двубой между отборите на Сърбия и Гърция в града продължава Европейският бейзболен шампионат"}
{"url": "http://www.focus-news.net/news/2019/07/03/2676437/pleven-dvizhenieto-po-pat-ii-13-knezha-iskar-ot-km-76-do-km-106-tryabva-da-se-osashtestvyava-s-povisheno-vnimanie-poradi-mashinno-kosene-na-treva.html", "text": "Движението по път II-13 Кнежа – Искър от км 76 до км 106 трябва да се осъществява с повишено внимание поради машинно косене на трева. Това съобщиха  Радио „Фокус“  от Областно пътно управление – Плевен. Срокът е до 5 юли. Пътните настилки в областта са сухи. Максималните температури ще бъдат между  34° и  39°. Движението по пътя II-11 Милковица – Сомовит от км 196 до км 206 се осъществява в една лента поради земни изкопни ремонтни дейности. Срокът на ремонта е до 5 юли. Движението по път II-35 Плевен – Брестовец от км 9 до км 13 трябва да се осъществява с повишено внимание поради косене на храсти до 5 юли. Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е до 19 юли. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 4 юли.  \r\nВиолета КРЪСТЕВА", "date": "2019.07.03", "title": "Плевен: Движението по път II-13 Кнежа – Искър от км 76 до км 106 трябва да се осъществява с повишено внимание поради машинно косене на трева"}
{"url": "http://www.focus-news.net/news/2019/07/03/2676433/afp-blizo-40-dushi-sa-zaginali-pri-vazdushni-udari-sreshtu-migrantski-tsentar-v-libiya.html", "text": "Близо 40 мигранти са загинали, а повече от 70 други са ранени при въздушен удар по център за задържане в предградие на либийската столица Триполи, предава  AFP , като се позовава на информация от говорител на местните служби. \r\n\"Това е предварителна оценка, жертвите може да са повече\", предупреди говорителят Осама Али, като уточни, че в центъра е имало около 120 души.  Тереза Герова", "date": "2019.07.03", "title": "AFP: Близо 40 души са загинали при въздушни удари срещу мигрантски център в Либия"}
{"url": "http://www.focus-news.net/news/2019/07/03/2676438/vasilka-tsaneva-ministerstvo-na-turizma-visokite-tseni-za-chadar-i-shezlong-sa-zaradi-stari-dogovori.html", "text": "При по-старите концесионни договори няма ограничение на максималната цена за чадър и шезлонг. Така обясни началникът. на отдел „Контрол на концесионната дейност” към Министерство на туризма Василка Цанева в предаването  „Тази сутрин”  по  бТВ  във връзка с касовата бележка за 70 лв. за сянка на плаж „Каваци”, която предизвика възмущение в социалните мрежи. \r\nТя допълни, че непрекъснато се правят проверки на концесионерите на българските плажове. „Проверките са много строги, от 1 юни до 1 юли минаха първите проверки и всички цени са отразени на интерактивната карта на Министерство на туризма. Пазарът определя цените. Има разнообразие от плажове – някои са с нови договори, други са със стари”, посочи Цанева и допълни, че инспекторите следят стриктно на плажовете да са със 50% свободна зона за разполагане на плажни принадлежности. \r\nПредставителят на Министерство на туризма заяви, че има и по-евтини цени за чадър и шезлонг, като даде пример с плажа „Бургас-Север”, където цената е 1,20 лв., а на „Поморие-Централен” – 3,60 лв. „Когато се прави сравнение е редно то да се прави между големите курорти в Гърция и България, между малките населени места в Гърция и у нас”, каза Цанева.", "date": "2019.07.03", "title": "Василка Цанева, Министерство на туризма: Високите цени за чадър и шезлонг са заради стари договори"}
{"url": "http://www.focus-news.net/news/2019/07/03/2676431/ivan-ibrishimov-bsp-patsientite-i-lekarite-ne-sa-na-fokus-v-zdraveopazvaneto-a-parite.html", "text": "Пациентите и лекарите не са на фокус на здравеопазването, а парите. Това се доказва и от нестихващите протести както на пациенти, така и на лекарското съсловие. Това заяви пред БСТВ народният представител от ПГ на „БСП за България” Иван Ибришимов, съобщиха от пресцентъра на  БСП . \"В момента има напрежение във Видин, Враца, Монтана, както и във всички общини. Със закриването на отделения приключват и болниците. От 2009 г., от първото правителства на ГЕРБ досега, има закрити 17-18 болници и този процес продължава\", коментира той и подчерта, че  за да се промени системата, трябва да има политически консенсус. \"Трябва да има силна политическа воля за промяна, тъй като в този сектор има огромни интереси. Ежегодно в здравеопазването минават около 9 милиарда лв., 5 млрд. от които са публични, останалите са от джобовете на пациентите. По-развити държави от нас имат по- малко доплащане от гражданите\", отбеляза Ибришимов. Той подчерта, че  средствата в този сектор не се разходват правилно. \"Във \"Визия за България\" предлагаме да падне статутът на търговски дружества за лечебните заведения. Всички лечебни заведения, които искат да ползват публичен ресурс, да бъде с идеална цел, за да няма печалба от здравето на хората\", уточни народният представител. Той обясни, че една от причините за  закриването на отделения е липсата на персонал- няма лекари и медицински сестри.  \"Или отиват в чужбина, или в големия град. Има населени места в България, които са без здравеопазване. Това трябва да се промени\", категоричен бе Иван Ибришимов. Социалистът обясни, че трябва да се върне ролята на държавата. \"Не може да има 500 милиона задлъжнялост на болниците. Не може да има лимити в здравеопазването. Конституционно право е на всеки пациент да бъде лекуван\", посочи Ибришимов.", "date": "2019.07.03", "title": "Иван Ибришимов, БСП: Пациентите и лекарите не са на фокус в здравеопазването, а парите"}
{"url": "http://www.focus-news.net/news/2019/07/03/2676439/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Първият вот в парламента в Мадрид, с който действащият министър-председател на страната Педро Санчес от Испанската социалистическа работническа партия (ИСРП)може да бъде върнат на власт, за насрочен за 23 юли, съобщава националният ежедневник  El Pais . \r\nЗаседанието обаче ще започне ден по-рано с дебат в Конгреса.  \r\nИСРП спечели най-голям брой места на парламентарните избори на 28 април, но не успя да си гарантира абсолютно мнозинство. Това означава, чв Санчес се нуждае от подкрепата на други партии, за да бъде възстановен на премиерския пост. Социалистите имат 123 депутати в Конгреса, но се нуждаят от абсолютно мнозинство от 176 гласа, ако Санчес положи клетва на 23 юли. В случай че не успеят да си осигурят необходимата подкрепа, социалистите ще трябва да опитат да си гарантират обикновено мнозинство. При подобен сценарий гласуването за мандата на Санчес ще се състои на 25 юли.  \r\nАко Санчес не положи клетва и при второто гласуване, той ще разполага с два месеца, за да се опита да получи необходимите гласове или да свика нови избори, които да се проведат на 10 ноември. \r\nОт редакцията припомнят, че към настоящия момент не е сигурна подкрепата за Санчес дори от ключовия му партньор „Унидос Подемос”. \r\n***  Манфред Вебер оттегли кандидатурата си за поста председател на Европейската комисия, но ще остане лидер на консерваторите в Европейския парламент, съобщава изданието  Politico  в европейската си редакция. \r\n\"Ще продължа да се боря за демократична Европа.  За мен е чест да поема тази задача за ЕНП и Европа\", заяви Вебер на среща на групата на ЕНП във вторник, според изявлението на неговия говорител Кристиан Хюгел. \r\nПредседателят на Европейския съвет Доналд Туск обяви, че лидерите на ЕС са номинирали германския министър на отбраната Урсула фон дер Лейен за председател на ЕК. Предстои номинацията й да бъде потвърдена от Европейския парламент. \r\nЧленовете на ЕНП избраха Вебер за водещ кандидат миналата година и след като спечелиха най-много места на европейските избори миналия месец, той трябваше да поеме ключовия пост в изпълнителния орган на Общността. Но германският политик не спечели подкрепата на достатъчно лидери в Европейския съвет, който избира председателя на ЕК. \r\nСпоред мнозина от тях Вебер не разполага с достатъчно опит за поста. По време на срещата председателят на ЕНП Джозеф Даул благодари на Вебер за \"добрата работа\". Няколко представители на ЕНП обявиха, че Вебер че ще продължи да бъде лидер на групата на консерваторите в ЕП. \r\n***  Малко по-малко от два месеца преди изборите за регионален парламент във федералната провинция Бранденбург, Германската социалдемократическа партия (ГСДП) и \"Алтернатива за Германия\" (АфД) изравниха сили. Това показват резултатите от последните проучвания, съобщава германският национален ежедневник  Die Frankfurter Allgemeine Zeitung . \r\nИ двете партии може да разчитат на подкрепата на 19% от избирателите в провинцията, показват данните от анкетата. Така социалдемократите запазват процентите си от майските проучвания, докато АфД губи един процент. Трета политическа сила в Бранденбург е Християндемократическият съюз (ХДС) с 18%. Следва \"Левица\" с 16%. \"Зелени\" събират същата подкрепа.  \r\nИзборите за регионален парламент в Бранденбург ще се проведат на 1 септември. \r\n***  Юни е бил най-горещият месец, регистриран на Земята, твърди сателитната агенция на Европейския съюз, пише британското ляво-либерално издание  Independent . \r\nДанните, предоставени от Службата за промяна на климата Коперник (C3S), записани от Европейския център за средносрочни прогнози за времето от името на ЕС, показаха, че средната глобална температура за юни 2019 г. е била най-високата за месеца. \r\nДанните показват, че средните европейски температури за юни 2019 г. са над 2 градуса по Целзий над нормалните и температурите са 6-10 градуса над нормалните за Франция, Германия и Северна Испания през последните дни на месеца, според C3S. \r\nСредната глобална температура е с около 0.1 ° C по-висока, отколкото през предходния най-топъл юни през 2016 година. \r\nЕксперти казаха, че изменението на климата е направило рекордната европейска топлинна вълна миналата седмица поне пет пъти по-вероятно да се случи, според последните анализи.  \r\n***", "date": "2019.07.03", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2019/07/03/2676442/vladimir-kisyov-sds-nyama-obyasnenie-kakvo-se-promeni-za-da-badat-vazstanoveni-pravata-na-rusiya-v-pase.html", "text": "Няма обяснение какво се промени, за да бъдат възстановени правата на Русия в ПАСЕ . Това каза в предаването „Вече 30 години-времето е наше“ на  Радио „Фокус“  Владимир Кисьов, член на НС на СДС. По думите му нищо от това, което принуди ПАСЕ да вземе решение за отнемане правото на глас и участие в управляващите органи на Парламентарната асамблея на Русия не е променено, което не обяснява поведението на европейските лидери.  \r\n„Какво се промени в положителна посока, за да бъде взето едно такова решение за възстановяване правата изцяло на руската делегация, която фактически се самоизключи от Парламентарната асамблея на Европа. Този въпрос стои пред всички нас, пред всички хора, които са за спазване на правилата, на международните споразумения. Истинските причини са на някои от по-големите държави, представители в ПАСЕ, които са повлияли при взимането на решение, може би за омекотяване общо на взаимоотношенията с Русия. Но омекотяване на взаимоотношенията на фона на икономическите санкции, не виждам какво би допринесло, освен да има допълнителни разправии в ПАСЕ по различни тематики“, обясни той. Владимир Кисьов коментира още, че вече се усещат настроения за излизане от организацията от други страни членки. „След като се нарушават някои норми на поведение и след като се сменят решения, които са взети на основание на агресията на Русия в Украйна и окупацията на Крим, особено прибалтийските държави имат сериозно отношение и сериозен страх от бъдещо поведение на Русия като техен съсед“, допълни той.  \r\nВиктория МЕСРОБОВИЧ-КУВЕНДЖИЕВА", "date": "2019.07.03", "title": "Владимир Кисьов, СДС: Няма обяснение какво се промени, за да бъдат възстановени правата на Русия в ПАСЕ"}
{"url": "http://www.focus-news.net/news/2019/07/03/2676445/stara-zagora-zapochva-remont-na-bul-krayrechen-v-otsechkata-ot-ul-hristina-morfova-do-nadleza-na-bul-nikola-petkov.html", "text": "Започва рехабилитация на бул. „Крайречен“ в отсечката от ул. „Христина Морфова“ до надлеза на бул. „Никола Петков“ в Стара Загора. Това съобщиха от пресцентъра на  Общината . Предвижда се подмяна на бордюри, ремонт на западния тротоар и изграждане на нов от източната страна. Цялостно ще бъде преасфалтирана и заздравена основата в участъците, където е необходимо.  \r\nДейностите включват още и подмяна на уличното осветление на целия булевард, полагане на нова пътна маркировка и знаци, както и дъждоприемни шахти. Ремонтът е със срок два месеца.", "date": "2019.07.03", "title": "Стара Загора: Започва ремонт на бул. „Крайречен“ в отсечката от ул. „Христина Морфова“ до надлеза на бул. „Никола Петков“"}
{"url": "http://www.focus-news.net/news/2019/07/03/2676446/lorita-radeva-sos-prezastroyavaneto-v-stolitsata-mozhe-da-spre-chrez-zakonodatelni-promeni.html", "text": "Презастрояването в столицата може да спре чрез законодателни промени. Това каза за сутрешния блок „Добро утро, България“ на  Радио „Фокус“  общинският съветник от ГЕРБ и председател на Комисията по околна среда към Столичния общински съвет Лорита Радева. Тя уточни, че през 2017 г. по предложение на кмета на София Йорданка Фандъкова ще бъдат определени две зони, в които строежа на т.н. небостъргачи или сгради над 75 м ще бъде разрешено.  \r\n„В промените от 2017 г. в Закона за устройство и застрояване на Столична община бяха въведени и редица други ограничения. Ограничения във височината на сградите, ограничения в това как да се въвеждат сгради, които нямат озеленяване и не се допуска да бъдат въведени в експлоатация. Важно е да се създаде устойчивост на плановете. Това също беше заложено в Закона за устройство и състояние на Столична община и приетият подробен устойчив план, преминал през множество процедури и обществени обсъждания, да не може да бъде променян на втория или трети месец след неговото приемане“, коментира Лорита Радева . Тя каза още, че срокът, който СО е успяла да наложи за тези ограничения е 5 години. Максималната височина на сградите в центъра е 50 метра и максимум 15 метра строителство след околовръстния път. Предложените зони, в които ще бъдат позволени сградите над 75 метра са зоната след 7-ми км на бул. „Цариградско шосе“ и зоната по бул. „Царица Йоана“ в Люлин, каза още тя.  \r\nЙоланда ПЕЛОВА", "date": "2019.07.03", "title": "Лорита Радева, СОС: Презастрояването в столицата може да спре чрез законодателни промени"}
{"url": "http://www.focus-news.net/news/2019/07/03/2676440/desislava-atanasova-gerb-izmeneniyata-v-zakona-za-veterinarnomeditsinskata-deynost-se-nalagat-vav-vrazka-sas-zachestilite-intsidenti-s-domashni-kucheta.html", "text": "Измененията в Закона за ветеринарномедицинската дейност се налагат във връзка със зачестилите инциденти с домашни кучета. Това каза народният представител от ПГ на ГЕРБ Десислава Атанасова по време на представянето на мотивите на промените в Закона за ветеринарномедицинската дейност, предаде репортер на  Агенция „Фокус“ . „Осъзнаваме, че общественият интерес през последните десет години бе насочен основно към проблема с безстопанствената и бездомни кучета и овладяване на популацията. Така на заден план останаха обществените отношения, свързани с отглеждането, безконтролното пускане и разхождане на кучета“, посочи Атанасова. Тя уточни, че изменението цели подобряване на контрола и повишаване безопасността за населението. „За съжаление серия от трагични инциденти, свързани с ухапвания от кучета, причиняващи средни, тежки телесни повреди и дори смърт, в последните седмици са станали ежедневие. Това наложи и бързи законодателни промени“, допълни депутатът от ГЕРБ. Тя заяви, че ако се подкрепят промените на първо четене, ще поиска максимално удължаване на срока между четенията, за да се проведе обществена дискусия по темата.  \r\nДеница КИТАНОВА", "date": "2019.07.03", "title": "Десислава Атанасова, ГЕРБ: Измененията в Закона за ветеринарномедицинската дейност се налагат във връзка със зачестилите инциденти с домашни кучета"}
{"url": "http://www.focus-news.net/news/2019/07/03/2676444/zapochva-priemat-v-gimnazii-sled-7-klas.html", "text": "Започва приемът на документи за класиране в гимназиите. До 5 юли документите на бъдещите гимназисти ще се приемат онлайн на интернет адрес   и в училищните гнезда. \r\nУчениците могат да кандидатстват за прием в неограничен брой училища. Кандидатстването е електронно. Всяка избрана паралелка трябва да бъде вписана като отделно желание. \r\n61 223 ученици са се явили на изпитите по български език и литература и математика. Кандидат-гимназистите ще кандидатстват в 2 499 паралелки – 1 446 професионални и 1 053 - профилирани.", "date": "2019.07.03", "title": "Започва приемът в гимназии след 7. клас"}
{"url": "http://www.focus-news.net/news/2019/07/03/2676447/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2019.07.03", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/07/03/2676448/shumen-oranzheriya-za-otglezhdane-na-kanabis-e-otrita-v-novi-pazar.html", "text": "Полицейски служители от Нови пазар разкриха пригодена за отглеждане в домашни условия мини оранжерия с посаден канабис. Това съобщиха от  ОДМВР – Шумен . Претърсването в дома на С.С./33г./ било предприето след получен оперативен сигнал. В прилежащи помещения в имот на ул.“Васил Левски“ в града бил намерен саморъчно направен шкаф с монтирани вентилатори, лампа за осветление и ел. захранване в режим на работа. В туба от минерална вода криминалисти открили засаден канабис висок около 45 см. Отрита е и малко над един килограм суха листна тревна маса, която при направения полеви наркотест реагирала на канабис. 33-годишният местен жител е задържан за срок до 24 часа в полицейското управление в Нови пазар. За извършено престъпление е образувано досъдебно производство.", "date": "2019.07.03", "title": "Шумен: Оранжерия за отглеждане на канабис е отрита в Нови пазар"}
{"url": "http://www.focus-news.net/news/2019/07/03/2676453/nikolay-zaychev-kmet-na-obshtina-peshtera-blagodarenie-na-komiteta-na-regionite-se-prokarvat-resheniya-koito-sa-vazhni-za-mestnite-i-regionalnite-vlasti-v-evropa.html", "text": "Благодарение на Комитета на регионите се прокарват решения, които са важни за местните и регионалните власти в Европа. Това каза за сутрешния блок  \"Добро утро, България  на  Радио „Фокус“  кметът на Пещера и член на Комитета на регионите на ЕС Николай Зайчев. Той обясни, че основната идея на Комитета и ролята, която има той, е да представя местните и регионалните власти по отношение на законодателството на ЕС. „Становищата, които ние издаваме и гласуваме в Комитета на регионите, са от съществено значение и те са задължаващи за Европейската комисия, Европейския съвет и Европейския парламент, които от своя страна са длъжни да се консултират с комитета, когато се взимат решения свързани с местните общности в държавите членки. Това е изключително важно, защото в противен случай това би означавало, че няма глас от местните общности, ако го няма Комитета на регионите и заради това той е изключително важен за съществуването на целия Европейски съюз“, коментира Николай Зайчев. Той каза още, че основна роля в Комитета на регионите играят различните комисии в него, които определят политиката на местните власти на eвропейско равнище. Зайчев обясни, че тези комисии се занимават с териториално сближаване, икономика и социална политика, младежта и спорта, околна среда и климат, институционалните въпроси и природните ресурси, а становищата им се внасят като предложения в Европейската комисия, Европейския съвет или Европейския парламент. \r\nЙоланда ПЕЛОВА", "date": "2019.07.03", "title": "Николай Зайчев, кмет на Община Пещера: Благодарение на Комитета на регионите се прокарват решения, които са важни за местните и регионалните власти в Европа"}
{"url": "http://www.focus-news.net/news/2019/07/03/2676449/varna-s-flashmob-v-grada-shte-bade-otbelyazan-mezhdunarodniyat-den-bez-plastmasovi-torbichki.html", "text": "С флашмоб под надслов „#НеМерсиНосяСи“ младежи във Варна ще отбележат Международния ден без пластмасови торбички – 3 юли. От 14.00 часа днес те ще раздават пазарски торби за многократна употреба на гражданите в района на Синия пазар до Юнашкия салон в града. Това съобщи за  Радио „Фокус“ – Варна  Илиян Илиев, председател на организацията Обществения център за околна среда и устойчиво развитие, по чиято инициатива се провежда флашмобът. Демонстрацията е част от предприетите в различни градове на страната инициативи под надслов „Свободни от пластмаса“. Идеята е младежите да спират всеки, който носи найлонова торбичка с посланието: „Когато отиваш на пазар, вземи своя торба и на щанда кажи: „Не, мерси, нося си!“. От организацията посочват, че България е на последно място в статистиката на Европа за екологично самосъзнание и информираност. По 246 найлонови торби употребява всеки българин годишно (трето място в Европа). Средно по 12 минути използваме една торбичка преди да я изхвърлим. Повечето найлонови торби се произвеждат от материал, който не може да се рециклира или е икономически неизгодно да се рециклира. Найлоновите торби не се разграждат, а се разпадат до 400 години на миниатюрни частици (микро пластмаса), които замърсяват почвите и водите и влизат в хранителната верига. \r\nДиана СТОЕВА", "date": "2019.07.03", "title": "Варна: С флашмоб в града ще бъде отбелязан Международният ден без пластмасови торбички"}
{"url": "http://www.focus-news.net/news/2019/07/03/2676441/petar-vitanov-bsp-predsedatelyat-na-sd-izdigna-druga-kandidatura-ne-na-sergey-stanishev.html", "text": "\"С името на Сергей Станишев за кандидат за председател на ЕП се спекулираше, тъй като неговата кандидатура не беше обсъдена на заседанието на групата на европейските социалисти. Председателят на групата на S&D издигна друга кандидатура, която широко бе обсъдена. Всяко име, което беше замесено за постове, изгуби своите шансове, включително и за поста председател на ЕП.\" Това каза пред БНТ евродепутатът от БСП и водач на групата на българските евросоциалисти в ЕП Петър Витанов от Страсбург, съобщиха от пресцентъра на  партията . Той обясни, че групата на социалистите остро е възразила срещу сделката с имена за постовете на върха на ЕС.  \r\n\"Групата ни е силно неудовлетворена от тази пакетна сделка. Моето лично мнение е също на тази позиция. Съзирам германо - френско съглашение в ущърб на останалите държави, особено срещу тези от Източна Европа. ЕП беше превърнат в придатък, който да легитимира решенията на Съвета\", заяви от Страсбург Петър Витанов. Той добави, че не бива да се забравя, че ЕП е най-легитимният европейски орган, който се избира пряко от всички европейски граждани. \"Що се отнася до поста председател на ЕП, ние, от групата на Европейските социалисти и демократи, няма как да не подкрепим наш представител. Това съвсем не означава, че се съгласяваме с останалите предложени имена на високите позиции\", поясни Петър Витанов.", "date": "2019.07.03", "title": "Петър Витанов, БСП: Председателят на S&D издигна друга кандидатура, не на Сергей Станишев"}
{"url": "http://www.focus-news.net/news/2019/07/03/2676452/burgas-v-grada-shte-se-provede-blagotvoritelen-kontsert-za-sabirane-na-sredstva-za-lechenie-na-bolno-dete.html", "text": "В града ще се проведе благотворителен концерт за събиране на средства за лечение на болно дете. 500 хиляди лева са нужни за операцията, която ще даде шанс на малкото момченце Александър-Робърт да живее. Това съобщиха от пресцентъра на  Община Бургас . Сумата е огромна за Роксана и Божидар Ангелови от Равда, които се обърнаха с призив за помощ в социалните мрежи към всички добри хора с молба да ги подкрепят в този тежък момент. Благотворителен концерт, организиран от група доброволци, ще се проведе днес от 19.00 часа в Летния театър. В него ще вземат участие много таланти: Захари Чернев, Кристина Гугучкова, Вениамин Димитров и Пламена Бенова от Клуб „Сезони“, Теодора Стоянова и Туана Шахин от Театрална школа „Детско царство“, Огнян Огнянов от ДФФ „Шарени гайтани“, Иван Дочев и Мила Пашова от Спортен клуб “ Бургас 75″, Натали Йорданова от ВС „Точно време“, Роси Перева и други. Организаторите благодарят за съдействието на Община Бургас, Летен театър, БНР - Бургас, на родителите и ръководителите на децата. Концертът е част от кампанията за събиране на средства за детето.", "date": "2019.07.03", "title": "Бургас: В града ще се проведе благотворителен концерт за събиране на средства за лечение на болно дете"}
{"url": "http://www.focus-news.net/news/2019/07/03/2676450/organizirat-protest-sreshtu-kmeta-na-kostinbrod-sled-katastrofa-sas-zaginal-motorist.html", "text": "Организират протест в Костинброд заради пътния инцидент с участието на кмета на града Трайко Младенов, при който загина моторист, предаде  бТВ . \r\nДемонстрантите са близки и приятели на жертвата, които настояват за справедливост. „Искаме кметът да излезе пред нас и да даде своето логично обяснение за инцидента. Да каже защо лъже – вижда се, че прави обратен завой, а той твърди обратното”, заяви един протестиращите. \r\nПо думите им, случаят няма да бъде разследван подобаващо заради поста на Младенов. \r\n„Вече има лъжесвидетелстване от страна на кмета. Не знам дали има обвинения за това нещо. Той до последно твърдеше, че не е правил обратен завой, а експертите доказват, че кметът е направил обратен завой от дясна лента – пресичайки пътя на моториста”, заяви близък на загиналия. \r\nТрайко Младенов е с повдигнати обвинения за причиняване на смърт по непредпазливост при ПТП. Той не е задържан, мярката му за неотклонение е парична гаранция в размер на 5000 лв. \r\nКметът на Костинброд отказва коментар по случая.", "date": "2019.07.03", "title": "Организират протест срещу кмета на Костинброд след катастрофа със загинал моторист"}
{"url": "http://www.focus-news.net/news/2019/07/03/2676443/lokalno-makedoniya-albaniya-i-kosovo-podpisaha-sporazumenie-za-otkrivaneto-na-savmestni-diplomaticheski-misii.html", "text": "Албания и Косово подписаха споразумение за откриването на съвместни дипломатически мисии, съобщава скопското електронно издание  \"Локално\" . \r\nСпоред документа, подписан в Тирана от министрите на външните работи на двете страни Генц Чакай и Беджет Пацоли, се предвижда стартиране на дейности за откриване на съвместни посолства и консулски служби. Споразумението очертава и обща стратегия в областта на външната политика. По думите на първия дипломат на Тирана, то се основава на четири стълба на общи интереси на Албания и Косово на международната сцена. \r\n\"Четирите стълба са: политика, дипломация, професионализъм на служителите и дипломатическа култура. Наред с другото, Република Албания се ангажира с конкретно представяне, защита и утвърждаване на политическите нагласи на Република Косово във всички случаи, в които нейното присъствие и утвърждаване на политическите възгледи е невъзможно по обективни причини. Освен това Албания ще предприеме специална кампания, насочена към укрепване на държавността на Косово в международен план\", обяви Чакай. \r\nСпоразумението, според двамата министри, отваря нова глава в отношенията между Албания и Косово. \r\nВицепремиерът на Косово и първи дипломат на Пришина, който се обръща към Чакай с думите \"мой брат\", заяви, че Косово е \"стая в нашия общ дом\". \r\n\"Заедно ще бъдем по-силни,\" увери Пацоли.  Тереза Герова", "date": "2019.07.03", "title": "\"Локално\" (Македония): Албания и Косово подписаха споразумение за откриването на съвместни дипломатически мисии"}
{"url": "http://www.focus-news.net/news/2019/07/03/2676451/kanal-5-makedoniya-v-poznan-se-provezhda-sreshta-za-zapadnite-balkani.html", "text": "От 3 до 5 юли в полския град Познан се провежда среща на Берлинския процес и страните от Западните Балкани., информира македонският телевизионен  „Канал 5“ \r\nПроцесът включва шест партньори от Западните Балкани, Европейската комисия, отделни държави от ЕС, международни финансови институции, международни и регионални организации. \r\nПолша се присъедини към процеса през 2018 г., а през 2019 г. го оглави. Берлинският процес бе иницииран от германското правителство през 2014 г. Германският канцлер Ангела Меркел ще присъства на тазгодишната конференция, както бе обявено по-рано. \r\nСъвместна пресконференция е насрочена и за премиерите на Полша Матеуш Моравецки, на Македония - Зоран Заев, на България - Бойко Борисов и германския канцлер Меркел.  Юлиян Марков", "date": "2019.07.03", "title": "„Канал 5“ (Македония): В Познан се провежда среща за Западните Балкани"}
{"url": "http://www.focus-news.net/news/2019/07/03/2676455/burgas-vavezhda-se-vremenna-organizatsiya-na-dvizhenieto-na-kragovoto-krastovishte-na-ul-knyaz-boris-i-i-ul-manastirska-v-pomorie-poradi-remont-na-kanalizatsionna-shahta.html", "text": "До 16.00 часа днес поради ремонт на канализационна шахта на ВиК е въведена временна организация на движението в кръговото кръстовище на ул. „Княз Борис I” и ул. „Манастирска”. Това съобщиха от пресцентъра на  Община Поморие . От Общината призовават шофьорите за повишено внимание и спазване на временната организация на движението.", "date": "2019.07.03", "title": "Бургас: Въвежда се временна организация на движението на кръговото кръстовище на ул. „Княз Борис I” и ул. „Манастирска” в Поморие поради ремонт на канализационна шахта"}
{"url": "http://www.focus-news.net/news/2019/07/03/2676454/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-4-yuli.html", "text": "„Софийска вода” временно ще прекъсне водоснабдяването в някои части на столицата на 4 юли. Това съобщиха от пресцентъра на  дружеството . \r\nВъв връзка с изпълнение на инвестиционен проект за подмяна на уличен водопровод на ул. „Съединение“ в с. Лозен се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Дивано“, ул. „Старата чешма“, ул. „79“, ул. „Теменуга“, ул. „Могила“, ул. „Св. Спас“, ул. „Васил Левски“ и ул. „Георги Бенковски“; ул. „Съединение“ от ул. „Теменуга“ до АМ „Тракия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Съединение“ ъгъла с ул. „Сергин Сердарски“. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за подмяна на уличен водопровод на ул. „Андрей Сахаров“ в жк. „Младост“ 1 се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бл. 66, бл. 44, бл. 44А, бл. 45, бл. 52,група павилиони на ул. „Андрей Сахаров“ №10, заведение до бл. 45 вх. 14, ул. „Андрей Сахаров“ №4, бул. „Александър Малинов“ №30, Пицария до бл. 66, вх. 11. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Андрей Сахаров“ №4. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за подмяна на уличен водопровод на бул. „Св. Климент Охридски“ в местност Малинова долина се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бул. „Св. Климент Охридски“ ,ул. „Георги Кьосеиванов“, ул.“7-ма“ и ул. “инж. Стоимен Сарафов“; бул. „Св. Климент Охридски“ от №34 до №128 и от № 59В до № 105. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Климент Охридски “ ъгъла с ул. „инж. Стоимен Сарафов “. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв  връзка с подмяна на спирателни кранове на ул. „Житница“  в жк. „Лагера“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Хайдушка поляна“ от ул. „Житница“ до ул. „Христо Матов“.  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка поляна“ ъгъла с ул. „Житница“. \r\nВъв връзка с пресвързване на новоизграден уличен водопровод в местност Япаджа в кв. „Враждебна“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на местност Япаджа.  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: местност Япаджа пред №2. \r\nВъв връзка с подмяна на сградно водопроводно отклонение на ул. „Морава“ в с. Горни Богров се налага спиране на водоподаването от 10.00 до 15.00 часа на клиентите на „Софийска вода”, живеещи в района на: ул.“Васил Левски“, ул. „Трети март“, ул. „Мургаш“, ул. „Кладенците“, ул. „Морава“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Морава“ на ъгъла с ул. „Стефан Караджа“.  Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.07.03", "title": "„Софийска вода” временно ще прекъсне водоснабдяването в някои части на столицата на 4 юли"}
{"url": "http://www.focus-news.net/news/2019/07/03/2676456/sofiya-vav-vrazka-s-ochakvanoto-goreshto-vreme-shte-prodalzhi-izvarshvaneto-na-orosyavane-na-ulichni-platna-v-stolitsata.html", "text": "Във връзка с очакваното горещо време ще продължи извършването на оросяване на улични платна в столицата. Това съобщиха от пресцентъра на  Столична община . Дейностите ще започнат от 14.00 часа и ще се извършват на основните булеварди в София, по които се движи градски транспорт. Ще се оросява по бул. „Ботевградско шосе“, „Цариградско шосе\", „Сливница\" и др.  \r\nВодачите на моторни превозни средства трябва да карат със съобразена скорост и се съобразят с извършване на дейността.  \r\nТова е една от мерките, които се предприемат във връзка с високите летни температури. Днес продължава и раздаването на вода на четири пункта в София от 13.00 часа. Водата ще се раздава в четири пункта – на площадното пространство при храма „Св. Неделя”, на „Орлов мост\" при езерото „Ариана”, на пилоните на Националния дворец на културата и на пл. „Славейков“.", "date": "2019.07.03", "title": "София: Във връзка с очакваното горещо време ще продължи извършването на оросяване на улични платна в столицата"}
{"url": "http://www.focus-news.net/news/2019/07/03/2676459/sofiya-mazh-e-s-izgaryane-vtora-stepen-sled-pozhar-v-zavedenie.html", "text": "45- годишен мъж е с изгаряне втора степен след пожар в заведение на ул. \"Баба Неделя\". Това съобщиха от  ГД \"Пожарна безопасност и защита на населението\" . Сигналът за инцидента е подаден на 2 юли в 10.18 часа. На мястото на произшествието са изпратени два пожарни екипа със 7 пожарникари и линейка. Унищожен е фритюрник.", "date": "2019.07.03", "title": "София: Мъж е с изгаряне втора степен след пожар в заведение"}
{"url": "http://www.focus-news.net/news/2019/07/03/2676458/burgas-v-obshtinata-shte-bade-predstaveno-razvitieto-na-proekta-za-podobryavane-na-zhivota-i-vazmozhnostite-za-sotsialno-vklyuchvane-na-horata-s-uvrezhdaniya-i-vazrastnite-hora.html", "text": "От 10.00 часа на 4 юли в Заседателната зала на Общината ще бъде представено развитието на проекта по идея на кмета Димитър Николов, насочен към подобряване качеството на живот и възможностите за социално включване на хората с увреждания и възрастните хора над 65 г. чрез осигуряване на мрежа от услуги в домашна среда. Това съобщиха от пресцентъра на  Община Бургас . Едно от измеренията на проекта е те да получават здравни услуги по домовете на същия принцип, както получават храна от Домашния социален патронаж. В пресконференцията по този повод ще участва и зам.-министърът на труда и социалната политика Зорница Русинова.  \r\n От 13.00 часа в Конферентната зала на Областната администрация по инициатива на Община Бургас ще бъде представен и подписан Меморандум за сътрудничество между общините от Бургаска област за развитие на социалните услуги.  \r\nВъв форума ще вземат участие:  \r\n- Димитър Николов, кмет на Община Бургас;  \r\n- Зорница Русинова, заместник-министър на труда и социалната политика;  \r\n- Вълчо Чолаков, областен управител на Бургас;  \r\n- Лорис Мануелян, заместник-кмет на Община Бургас;  \r\n- Георги Георгиев, председател на Национален алианс за социална отговорност;  \r\n- Ръководители на Агенция за социално подпомагане, кметове и зам.-кметове на общини от областта и цялата страна, директорите на дирекции „Социално подпомагане“, представители на доставчици и екипите на социални услуги от цялата страна.", "date": "2019.07.03", "title": "Бургас: В Общината ще бъде представено развитието на проекта за подобряване на живота и възможностите за социално включване на хората с увреждания и възрастните хора"}
{"url": "http://www.focus-news.net/news/2019/07/03/2676460/veliko-tarnovo-33-godishen-mazh-ot-selo-zlatar-e-obvinen-v-uchastie-v-telefonna-izmama-za-okolo-10-hilyadi-leva.html", "text": "33-годишен мъж от сели Златар е обвинен в участие в телефонна измама. Това съобщиха от  Областна дирекция на МВР – Велико Търново . Работата по случая е започнала на 11 юни тази година, когато съдействие в полицията е потърсила възрастна жена от Свищов. Тя разказала, че е станала жертва на телефонна измама по схемата „съдействие на полицията при залавянето на телефонни измамници“. Заблудената жена предала на извършителите 2000 лв., 4000 евро и златни накити. От проведените до момента действия по разследването е установено, че съпричастен към деянието е 33-годишен от село Златар, община Велики Преслав. Вчера той е бил привлечен, като обвиняем.  Взета му е мярка за неотклонение „подписка“.", "date": "2019.07.03", "title": "Велико Търново: 33-годишен мъж от село Златар е обвинен в участие в телефонна измама за около 10 хиляди лева"}
{"url": "http://www.focus-news.net/news/2019/07/03/2676461/varna-dve-sela-ot-oblastta-i-chast-ot-kurorta-sv-sv-konstantin-i-elena-sa-bez-vodopodavane-zaradi-avarii.html", "text": "Абонатите в две села в областта и в част от курорта Св. св. Константин и Елена ще бъдат без водоподаване днес заради аварии. Това съобщиха за  Радио „Фокус“ – Варна  от дружеството „Водоснабдяване и канализация“. Без вода до отстраняване на авариите са адресите в селата  Юнец и Ново оряхово. Абонатите от ул. „17-та“ в комплекса Св. св. Константин и Елена също няма да имат водоподаване до около 15.00 часа. \r\nДиана СТОЕВА", "date": "2019.07.03", "title": "Варна: Две села от областта и част от курорта Св. св. Константин и Елена са без водоподаване заради аварии"}
{"url": "http://www.focus-news.net/news/2019/07/03/2676457/varna-prodalzhava-deloto-sreshtu-advokat-razprostranyaval-narkotitsi-sred-zatvornitsi.html", "text": "С разпит на свидетели във Варна продължава делото срещу адвокат Йордан Р. обвинен в разпространение на наркотици сред лишени от свобода. Заседанието е насрочено за 13.30 часа днес в Наказателната зала на първия етаж в Съдебната палата. Това съобщават от пресцентъра на  Варненския окръжен съд . Оттам припомнят, че на последното заседание магистратите назначиха две нови експертизи по делото. Съдебно-техническа експертиза трябва да даде отговор, дали е било въздействано върху видеофайловете от регистратора на таксито, с което подсъдимият е пътувал до затворническото общежитие в Разделна. Първоначално таксито е било поръчано от жена в близост до Руското училище, която е предала пакет предназначен за адвокат Йордан Р. и пари, за да бъде транспортиран той до Разделна. Записите от автомобила бяха изгледани в съдебна зала. Видео, което да показва, как е бил предаден пакетът с наркотици от жената на водача нямаше. Таксиметровият шофьор обясни, че когато картата памет на регистратора се запълни най- старите записи започват да се изтриват и вероятно това е причината записът да липсва. Съдебният състав назначи и съдебно-техническа експертиза, която да установи по какъв начин видеорегистраторът прави записи и дали е било въздействано върху картата памет на таксиметровия автомобил. Уважено беше и искането за назначаване на експертиза, която да установи дали са били дописвани или променяни данни в книгите за посетители на затвора във Варна. Обвинението спрямо 52-годишния мъж е за разпространение на наркотици сред лишените от свобода. Според прокуратурата на 29 октомври 2015г. в затвора във Варна Йордан Р. е внесъл 0.46 грама хероин на стойност 41.40 лв., а на 1 декември 2017 г. в Затворническото общежитие от открит тип „Разделна“ е внесъл 4.35 грама хероин на стойност 282.75 лв. и 5.03 грама амфетамин на стойност 150.90 лв. Според Наказателния кодекс престъплението, в което е обвинен Йордан Р., е тежко и за него се предвижда наказание „лишаване от свобода“ от 2 до 8 години и „глоба“ от 5 000 до 20 000 лв. Адвокатът беше задържан под стража през декември 2017 година, като по-късно мярката му за неотклонение беше променена в „парична гаранция“. Обвинителният акт беше внесен в съда на 27 февруари тази година.", "date": "2019.07.03", "title": "Варна: Продължава делото срещу адвокат, разпространявал наркотици сред затворници"}
{"url": "http://www.focus-news.net/news/2019/07/03/2676463/vladimir-kisyov-sds-v-slozhnoto-upravlenie-v-strukturite-na-es-kompromisat-e-neizbezhen.html", "text": "В сложното управление в структурите на ЕС компромисът е неизбежен. Това каза в предаването „Вече 30 години-времето е наше“ на  Радио „Фокус“   Владимир Кисьов, член на НС на СДС във връзка с избора на лидерите, които ще заемат ръководните постове в Общността. По думите му, който и да оглави Европейската комисия, независимо чий представител е, за да си върши работата, ще се съобрази с това, което е необходимо да се направи за бъдещето.  \r\n„Трябва да е политик, който е визионер, който има смелостта да изложи позиции, представяйки решенията за преструктуриране на ЕС в бъдеще. За съжаление не са много тези политици и тези визионери, които са в настоящия момент налични за избор на председател на Европейската комисия. Оттам идва и голямото затруднение. Разбира се, има и позиции на отделни политици, отстоявани от личното его, които не са най-точните. Пренебрегнатият общ принцип за шпицен кандидатите говори, че не се съобразиха тези политици с това, което се подсказва в Лисабонския договор и това, което беше прието на основата на Лисабонския договор – да има тези шпицен кандидати, с които да бъде запознато обществото и да бъде избран с по-ясни критерии председател на Европейската комисия“, обясни той. Владимир Кисьов коментира още, изборът, какъвто и да е той, трябва да се случи бързо, заради предизвикателствата, пред които е изправен ЕС. „Единият от които е Брекзит, а без стартиране работата на новата ЕК, не може и да се взимат много такива решения, които са в интерес на Европейския съюз. А другото все пак ще е баланс между отделните политически сили, политически фракции, представени в Европарламента, за останалите постове“, допълни той.  \r\nВиктория МЕСРОБОВИЧ-КУВЕНДЖИЕВА", "date": "2019.07.03", "title": "Владимир Кисьов, СДС: В сложното управление в структурите на ЕС компромисът е неизбежен"}
{"url": "http://www.focus-news.net/news/2019/07/03/2676462/valeri-simeonov-nfsb-pri-izvezhdane-kucheto-tryabva-da-ima-namordnik-vkashti-da-hape-kogoto-si-iska.html", "text": "При извеждане кучето трябва да има намордник - вкъщи да хапе, когото си иска. Това каза лидерът на НФСБ Валери Симеонов по време на обсъждане на промените в Закона за ветеринарномедицинската дейност, предаде репортер на  Агенция „Фокус“ . Според Симеонов промените са навременни и НФСБ ще подкрепи измененията на първо четене, но ги определи като плахи. „С такива плахи промени нищо друго няма да се постигне освен известно време темата да бъде коментирана по медиите, известно време да бъде създавана някаква работна група от специалисти, привличане на много институции, едно дълго продължително говорене -  създаване на впечатление, че правим нещо. В крайна сметка резултатът ще бъде до следващото нахапване, разкъсване и изяждане на човек“, коментира още Симеонов. „И сега действащият текст, който изисква използването на повод, трябва да остане задължителен. Няма как да се мерят кучета“, допълни още лидерът на НФСБ. Той посочи, че много от колегите му не са декларирали, че са в конфликт на интереси, тъй като имат кучета и добави че самият той няма такова. „Не съм почитател на отглеждането на кучета в градски условия“, посочи Симеонов и уточни, че кучетата трябва да има намордник. „Всяко куче може да хапе“, посочи още Симеонов. Според него контролът трябва да се осъществява от полицията. \r\nДеница КИТАНОВА", "date": "2019.07.03", "title": "Валери Симеонов, НФСБ: При извеждане кучето трябва да има намордник - вкъщи да хапе, когото си иска"}
{"url": "http://www.focus-news.net/news/2019/07/03/2676466/smolyan-rastenie-ot-roda-na-konopa-s-visochina-160-sm-e-otkrito-v-dvora-na-kashta-za-gosti-v-selo-mogilitsa.html", "text": "Растение от рода на конопа с височина 160 см е открито в двора на къща за гости в село Могилица. Това съобщиха от пресцентъра на   ОДМВР – Смолян . На 02 юли 2019 г. около 10.20 часа в с. Могилица, общ. Смолян, при извършване на проверка в къща за гости в градинска площ в двора на къщата, сред други растителни видове, е намерено 1 брой растение от рода на конопа с височина 160 см. Местопроизшествието е посетено от дежурна оперативна група при ОДМВР и РУ-Смолян. Извършен е оглед и е образувано досъдебно производство.", "date": "2019.07.03", "title": "Смолян: Растение от рода на конопа с височина 160 см е открито в двора на къща за гости в село Могилица"}
{"url": "http://www.focus-news.net/news/2019/07/03/2676465/dobrich-darzhaven-kulturen-institut-kulturen-tsentar-dvoretsa-i-darzhavna-opera-varna-predstavyat-operata-didona-i-eney.html", "text": "Държавен културен институт - Културен център (ДКИ-КЦ) “Двореца” в Балчик и Държавна опера – Варна представят операта „Дидона и Еней“ от Хенри Пърсел. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондентът на  Радио „Фокус” – Варна . Диригент е Стефан Бояджиев, режисьор – Цвета Христофору, клавирният съпровод е на Жанета Бенун. Участват Струнен оркестър на Държавна опера – Варна, в главните роли – Даниела Димова, Свилен Николов и Мария Павлова. Това е копродукция с оперна организация – Кипър. Билети могат да се закупят на каса „Воденица“, която се намира от страната на плажната алея, в близост до ресторант „Корона“. Представлението е на 11 юли от 21.00 часа на открита сцена „Двореца“. \r\nЖулиета НИКОЛОВА", "date": "2019.07.03", "title": "Добрич: Държавен културен институт - Културен център “Двореца” и Държавна опера  –  Варна представят операта „Дидона и Еней“"}
{"url": "http://www.focus-news.net/news/2019/07/03/2676469/kyustendil-detsa-predstaviha-izlozhba-moeto-lyato.html", "text": "Деца от Кюстендил представиха изложба „Моето лято”, предаде репортер на  Радио „Фокус” – Кюстендил . Изложбата е подредена във фоайето на читалище „Пробуда” в Кюстендил. Тя е дело на възпитаниците на класа по приложно и изобразително изкуство с ръководител Силвия Каралийска. Деца на възраст от 6 до 12 години показаха над 20 творби, изработени с различни живописни и приложни техники: темпера, пастели, апликация с миди и пясък, които носят много настроение и усмивки. Рисунките ще красят фоайето на читалището до края на месец юли. \r\nВенцеслав ИЛЧЕВ", "date": "2019.07.03", "title": "Кюстендил: Деца представиха изложба „Моето лято”"}
{"url": "http://www.focus-news.net/news/2019/07/03/2676464/minka-salagyorova-zam-kmet-na-obshtina-petrich-obshtata-suma-za-stroitelstvo-po-poimenniya-spisak-za-kapitalovi-razhodi-tazi-godina-e-53-mln-lv.html", "text": "Общата сума за строителство по поименния списък за капиталови разходи на Община Петрич тази година е 5 302 000 лв. Това каза за  Радио „Фокус“ - Пирин  зам.-кметът на Общината Минка Салагьорова. Тя уточни, че от тях 1 623 300 лв. са целева субсидия от държавния бюджет, която е с 97 900 лв. повече в сравнение с миналата година, а останалите 3 679 000 лв. са собствени средства и преходен остатък. „В този поименен списък не са включени средствата от реализиращите се проекти в Община Петрич по ОП „Региони в растеж“. Става въпрос за парка, санирането на жилищни сгради (което приключи), реконструкцията на сградите за социални дейности и обектите от образователната инфраструктура. Това са общо над 15 млн. лв. Не е включен и основният ремонт на пътищата по програмата за развитие на селските райони, които са на стойност над 4 млн. лв. В тези средства също не се отчитат и двете инсталации – компостираща и сепарираща, които са по проект с финансиране над 10 млн. лв. по ОП „Околна среда“, допълни зам.-кметът. Салагьорова посочи, че в поименния списък частично са включени някои обекти, които не са финансирани от собствени средства или от целева субсидия, като това са: Клетка 4 на депото; водопроводите в село Първомай, предприятие „Управление дейностите по опазване на околната среда“. По думите ѝ миналата година с решение на Министерски съвет са били предоставени средства в размер на 1 млн. лв. за изграждане на социален комплекс, като в тази бюджетна година предстои да започне реализацията и на този обект. Тя добави, че също така в тези средства не са включени средствата в размер на 1 400 000 лв. за пътя за село Рупите. \r\nНатали СТЕФАНОВА", "date": "2019.07.03", "title": "Минка Салагьорова, зам.-кмет на Община Петрич: Общата сума за строителство по поименния списък за капиталови разходи тази година е 5.3 млн. лв."}
{"url": "http://www.focus-news.net/news/2019/07/03/2676468/varna-mazh-e-zadarzhan-za-otglezhdane-na-marihuana-izzeti-sa-48-rasteniya.html", "text": "Варна: Мъж е задържан за отглеждане на марихуана, от дома му са иззети 48 растения. Това съобщават от  Областната дирекция на МВР . При полицейска операция по линия на наркоразпространението, проведена от служители на ОДМВР – Варна в частен имот, стопанисван от мъж с инициали Н.К. (на 21 г.), е разкрита оранжерия, оборудвана за отглеждане на растения от рода на конопа. Иззети са 48 растения в различен стадий на развитие, апаратура за отглеждане и суха тревиста маса, установена като марихуана. Теглото на свежите растения е 15 110 грама, а сухата маса е 3 015 гр. Работата по документиране и доказване на извършените престъпления продължава под надзора на прокурор от Окръжната прокуратура в града. По случая е образувано досъдебно производство. Мъжът е задържан за срок до 24 часа. Същият не е известен на органите на реда. На Н.К. е повдигнато обвинение и, с постановление на наблюдаващ прокурор, мъжът е задържан за срок до 72 часа.", "date": "2019.07.03", "title": "Варна: Мъж е задържан за отглеждане на марихуана, иззети са 48 растения"}
{"url": "http://www.focus-news.net/news/2019/07/03/2676467/na-parvo-chetene-parlamentat-zabrani-svobodnoto-razhozhdane-na-kucheta-nad-5-kg-bez-povod-i-namordnik.html", "text": "На първо четене парламентът забрани свободното разхождане на кучета над 5 кг без повод и намордник, предаде репортер на  Агенция „Фокус“ . Измененията бяха заложени в Закона за ветеринарномединската дейност, внесени от депутата от ГЕРБ Десислава Атанасова. „За“ законопроекта гласуваха 145 народни представители, без „против“ и с 5 „въздържал се“. Промените се налагат във връзка със зачестилите инциденти с домашни кучета. Промените забраняват свободното пускане и извеждане без повод на кучета с тегло над 5 кг. Предлага се прецизиране на разпоредбата, свързана с извеждането на кучета без повод или намордник, според тяхната агресивност. Допълнително са регламентирани изключенията от забраната за свободно пускане на извеждането на кучета без повод. Забраната няма да се отнася за кучета, които се пускат свободно в обособените и обозначени за това места в урбанизираните територии, по време на лов, подложени на обучение при условията и по реда на наредбите и участващите в състезания. Законодателят предвижда извеждането на кучета над 5 кг без повод и намордник да се наказва с глоба от 300 лв. За извеждането на агресивни кучета без повод и намордник глобата за нарушителите ще бъде в размер на 1000 лв. 500 лв. е глобата за разхождане на кучета на детски площадки и на места, обозначени от общините със забранителни знаци.  \r\nДеница КИТАНОВА", "date": "2019.07.03", "title": "На първо четене парламентът забрани свободното разхождане на кучета над 5 кг без повод и намордник"}
{"url": "http://www.focus-news.net/news/2019/07/03/2676472/varna-mazh-ot-provadiya-poluchi-uslovna-prisada-za-lihvarstvo.html", "text": "Лихвар от Провадия получи осъдителна присъда след одобрено от Съда споразумение с Окръжната прокуратура във Варна. Това съобщиха от пресцентъра на  Апелативна прокуратура - Варна . Предаденият на съд за незаконна лихварска дейност Ибрям Т. се призна за виновен за продължавано престъпление по член 252, ал. 1 от Наказателния кодекс и сключи споразумение с Окръжната прокуратура във Варна, което състав на Варненския окръжен съд одобри като непротиворечащо на закона и морала. Така Ибрям Т. ще търпи наказание 2 години лишаване от свобода, което съдът отложи с 4-годишен изпитателен срок. С одобреното споразумение съдът зачете времето, през което осъденият е бил задържан под стража. В началото на 2012 година до октомври 2017 година в Провадия Ибрям извършвал без съответно разрешение банкови сделки, като предоставял на свои съграждани заеми срещу лихва от 10% до 50%. Най-големият предоставен заем бил от 15 000 евро с лихва 10 на сто. Одобреното споразумение е окончателно и със сила на присъда.", "date": "2019.07.03", "title": "Варна: Мъж от Провадия получи условна присъда за лихварство"}
{"url": "http://www.focus-news.net/news/2019/07/03/2676473/martin-mitev-obshtinski-savet-pleven-provezhdame-nova-protsedura-za-obshtestven-prevoz-na-patnitsi-po-avtobusnata-liniya-pleven-beglezh.html", "text": "Провеждаме нова процедура за обществен превоз на пътници по автобусната линия Плевен – Беглеж. Това каза за  Радио „Фокус“  Мартин Митев, председател на Общински съвет - Плевен. ,,Гласувахме да се проведе процедура за възлагане на обществен превоз на пътници по автобусната линия Плевен - Беглеж с утвърдени маршрутни разписания от Общинска транспортна схема от квотата на Общината. Решението е във връзка с изтичане срока на договора за обществен превоз по посочения маршрут, сключен през от октомври 2014 г.“, посочи председателят на Общинския съвет. ,,Съгласно Наредба №2 за условията и реда за утвърждаване на транспортни схеми и за осъществяване на обществени превози на пътници с автобуси, издадена от Министерството на транспорта и съобщенията, Общинският съвет възлага превозите по автобусни линии след проведена процедура по Закона за обществените поръчки и в съответствие с Регламент на Европейския парламент и на Съвета от октомври 2007 г., относно обществените услуги за пътнически превоз с железопътен и автомобилен транспорт. В изпълнение на Наредбата Община Плевен, като възложител по договора, уведомява 6 месеца преди изтичане на срока му Общинския съвет в качеството му на орган, утвърдил маршрутното разписание. В случая с линията Плевен - Беглеж, договорения срок е до 31 октомври тази година“, каза още Мартин Митев. Той допълни, че срокът на новия договор с избрания за изпълнител ще бъде 5 години, колкото е максимално допустимият по Закона за обществените поръчки. \r\nВиолета КРЪСТЕВА", "date": "2019.07.03", "title": "Мартин Митев, Общински съвет - Плевен: Провеждаме нова процедура за обществен превоз на пътници по автобусната линия Плевен – Беглеж"}
{"url": "http://www.focus-news.net/news/2019/07/03/2676474/smolyan-81-godishna-zhena-e-blasnata-ot-lek-avtomobil-na-krastovishte-v-grada.html", "text": "81-годишна жена от Смолян е блъсната от лек автомобил. Това съобщиха от пресцентъра на  ОДМВР – Смолян . На 02 юли 2019 г. около 10.20 часа в гр. Смолян на кръстовище,  образувано от ул. „Коста Аврамиков“ и ул. „Тома Садукей“, лек автомобил „Фиат Пунто“ със смолянска регистрация, собственост на 58-годишна жена от гр. Смолян, управляван от 24-годишния Н. С. от гр. Смолян,  при завиване надясно от ул. „К. Аврамиков“ към ул.“ Тома Садукей“ блъска 81-годишна пешеходка и с дясна гума застъпва лявото й стъпало. Жената е получила  натъртване на ляв крак. Произшествието е посетено от екип на „Пътна полиция“  и е взето отношение по Закона за движение по пътищата.", "date": "2019.07.03", "title": "Смолян: 81-годишна жена е блъсната от лек автомобил на кръстовище в града"}
{"url": "http://www.focus-news.net/news/2019/07/03/2676471/prof-rumen-gechev-uchastva-v-konferentsiyata-razvitie-na-parlamentarizma.html", "text": "Народният представител от ПГ на „БСП за България” проф. Румен Гечев участва във Втората международна конференция \"Развитие на парламентаризма\", организирана от Държавната дума на Руската федерация. Тя се провежда в Москва, в Центъра за международна търговия. Това съобщиха от пресцентъра на  БСП . От 1 до 3 юли около хиляда парламентаристи от 132 страни обсъждат как чрез сътрудничество между националните законодателни органи може да се създадат условия за укрепване на международната сигурност и задълбочаване на икономическото сътрудничество на взаимно изгодна основа. Днес пред Форума ще произнесе реч президентът на Русия Владимир Путин.", "date": "2019.07.03", "title": "Проф. Румен Гечев участва в конференцията \"Развитие на парламентаризма\""}
{"url": "http://www.focus-news.net/news/2019/07/03/2676477/montana-50-dka-pshenichni-nasazhdeniya-sa-izgoreli-v-zemlishteto-na-s-yakimovo.html", "text": "50 дка пшенични насаждения са изгорели в землището на с. Якимово. Това съобщиха от  ОДМВР – Монтана . На 1 юли 2019 г. около 17.44 часа е получен сигнал на ЕЕН 112 за възникнал пожар в землището на с. Якимово, вследствие на който са изгорели два масива с пшенични насаждения на площ от около 50 дка, собственост на 41-годишен местен жител. Сформирана е дежурна оперативна група, която е посетила местопроизшествието съвместно с експерт от РДПБЗН Монтана. Извършен е оглед и е образувано досъдебно производство в Участък Якимово. В резултат на проведените незабавни оперативно-издирвателни мероприятия служители на местния полицейски участък по „горещи” следи са установили извършителите – две местни малолетни момчета, на 11 г. и 13 г. Те са направили пълни самопризнания. Работата по документиране на случая продължава РУ Лом.", "date": "2019.07.03", "title": "Монтана: 50 дка пшенични насаждения са изгорели в землището на с. Якимово"}
{"url": "http://www.focus-news.net/news/2019/07/03/2676475/global-times-kitay-balgarskiyat-prezident-ima-golemi-ochakvaniya-za-kitaysko-balgarskite-otnosheniya.html", "text": "Българският президент има големи очаквания за китайско-българските отношения, пише китайското англоезично издание  Global times , като представя интервю с Румен Радев, което Агенция „Фокус“ представя без редакторска намеса. \r\nПо покана на президента на Китай Си Дзинпин държавният глава е на посещение в Китай от 1 до 5 юли, по време на което той присъства на 13-ия Летен Международен икономически форум. Традиционното приятелство между двете страни продължава да се засилва. Понастоящем те поддържат тясно сътрудничество на всички нива, като постигат забележителни резултати в сътрудничеството в области като икономиката, търговията, селското стопанство и задълбочаването на обмена между хората, като дават добър пример.  \r\nРепортер на Global Times (GT) интервюира президента Радев по време на посещението му за очакванията за китайско-български връзки. GT: Тази година се отбелязва 70-годишнината от дипломатическите отношения между Китай и България. Какви са съвместните дейности, които отбелязват този специален повод за двете страни? Р.Радев : 2019 г. е наистина благоприятна година за българско-китайските отношения. България е втората страна в света, която установи дипломатически отношения с Китайската народна република. Първи е Съветският съюз, който вече не съществува. Ние шеговито, но и гордо казваме, че България трябва да се счита за първата страна, признала Китайската народна република. \r\nПо случай тази прекрасна годишнина планираме много дипломатически, икономически, културни и академични събития през цялата година, както в България, така и в Китай. Тази година имаме особено динамичен политически диалог на високо равнище. Много съм благодарен на президента Си Дзинпин за любезното му покана за това държавно посещение на български президент в Китай, което е първото след пет години. Това е признание за значението, което България и Китай отдават на отношенията си, което, надяваме се, ще стимулира развитието на взаимноизгодното сътрудничество между двете страни във всички сфери. \r\nНадяваме се да повишим имиджа на България в Китай чрез многобройните български събития, планирани тук да отбележат годишнината с изложби и концерти. Чрез тези събития се надяваме нашите китайски приятели да научат повече за нашата богата история, култура и традиции. България е приятелска страна, предлагаща отлични възможности за бизнес, инвестиции, пътувания, проучване и истински и доверен приятел на Китай в Европа. GT: Тази година се отбелязва и 70-годишнината от основаването на Китайската народна република. Как виждате промените в Китай през последните десетилетия и какво означава икономическото развитие на Китай за България? P.Радев : Искрено поздравявам президента Си Дзинпин и китайския народ за тази историческа годишнина. Това, което Китай постигна в своето развитие през последните десетилетия в областта на икономиката, обществото, технологиите и намаляването на бедността, е забележително. Политиките на реформа и отваряне към света не само са направили Китай втората по големина икономика в света, но и водещ световен фактор и технологична сила. Те също така значително трансформират живота на стотици милиони хора и ги издигат на ново ниво на развитие с възможности. За гражданите на Европа и за Европейския съюз е много важно Китай да продължи да се развива стабилно по пътя на реформите и отварянето, като фактор за мир, стабилност и развитие в света и региона. Мирното израстване на Китай в съответствие с принципите на Хартата на ООН и Световната търговска организация (СТО) е от голямо значение и има значително положително въздействие върху международната общност. \r\nЗа нас икономическият растеж на Китай също означава увеличени възможности за търговия и инвестиции на двустранно равнище. Ще приветстваме много по-силно присъствие на китайския бизнес, инвестиции и технологии в българската икономика. България се превръща във важен център на културата, промишлеността, логистиката и ключовия енергиен транзитен център. Пет от 10-те паневропейски транспортни коридора преминават през нашата територия. Членството в ЕС, политическата и фискална стабилност, развитата инфраструктура и комуникации, както и благоприятните бизнес условия, включително ниският корпоративен данък от 10%, засилват позицията на България като основен мост между Европа и Азия. Ние сме отворени за азиатски инвеститори, целящи да получат достъп до огромния европейски пазар, Югоизточна Европа, Близкия изток, Северна Африка и Централна Азия. България отдава особено значение на пълното спазване на нормите и регламентите на ЕС, включително откритост, равни условия, устойчивост, прозрачност и т.н. в икономическите си връзки с всички партньори, включително Китай. Бизнес модели, основани на пазарната икономика, като публично-частно партньорство, концесии, финансиране на проекти и др. са отворени за китайските партньори. Щастливи сме, че китайските компании участват в различни проекти в България самостоятелно или в сътрудничество с български, европейски и други компании. \r\nБих искал да приканя китайската бизнес общност да разгледа България като страна с големи възможности и приятелски и бизнес ориентирани централни и местни власти. GT: Търговията със селскостопански продукти между Китай и страните от Централна и Източна Европа (ЦИЕ) се разраства бързо, като годишният обем на търговията възлиза на 1,2 млрд. долара. Китайското правителство предложи съвместно изграждане на демонстрационни зони за земеделско сътрудничество с България. Какво е мнението ви за изграждането на тези демонстрационни зони? P.Радев : Селското стопанство е наистина обещаваща и важна сфера на сътрудничество с огромни възможности. Имаме ясна и категорична връзка между интересите в тази сфера. България има богати традиции в селското стопанство, както и в производството и преработката на висококачествени селскостопански продукти и храни, които могат да задоволят вкусовете на китайските потребители. Работим в тясно сътрудничество с китайските власти, за да улесним и подобрим достъпа до пазара на български селскостопански и хранителни продукти. \r\nБългария е дом на произхода на продукти като кисело мляко, розово масло и продукти от розово масло. Тя е и традиционен производител на висококачествени вина на разумни цени, както и пресни и консервирани плодове и зеленчуци. Сега нашите вкусни череши и кайсии са в сезона. Можем да предложим толкова много на китайските потребители, включително и на пазара на биологичните продукти. България е страната от ЕС, където земеделските зони за производство на биопродукти покриват най-голямата част от територията й в сравнение с всички други страни от ЕС. \r\nВ рамките на Инициативата за сътрудничество между Китай и страните от Централна и Източна Европа, \"17 + 1\", България е страната домакин на много активен център за насърчаване на сътрудничеството в селското стопанство. В сътрудничество с български и китайски университети и институции на места като Шанхай, Нингбо, Шенжен, центърът е създал демонстрационни зони за селското стопанство и мрежи за електронна търговия, отворени за всички страни, участващи в инициативата. Демонстрационните зони са само началото. Те ще помогнат на компаниите от двете страни да идентифицират своите интереси, потенциал и да разработят варианти за бъдещо сътрудничество. \r\nПървият демонстрационен център за електронна търговия, който е част от демонстрационната зона за земеделско сътрудничество между Китай и ЦИЕ, бе открит през февруари тази година в Пловдив, втория по големина град в България и основна връзка с транспортните маршрути, свързващи София и Истанбул, с динамичен местен икономически растеж. Надяваме се, че в други градове в България и страните от ЦИЕ скоро ще последват повече такива зони, показвайки огромния потенциал на селскостопанската търговия. GT: Инициативата „Един пояс, един път“ (ПиП) има за цел да насърчи сътрудничеството на Китай с държавите от Централна и Източна Европа и извън нея, в области на търговията и инвестициите, свързаността на трафика и обмена между хората. Някои обаче твърдят, че ПиП ще вкара някои държави в \"капана на дълга\" или \"регионална хегемония\". Какъв е вашият отговор на това? P.Радев : Считам инициативата „Един пояс, един път“ като много важна стратегическа концепция, не само за Китай и неговата връзка с външния свят, но и за всички страни обвързани с Инициативата ПиП, включително Европа, страните от ЦИЕ и България като добра. България е подписала меморандума за разбирателство за ПиП през 2015 г. Вярваме, че за оптимални резултати в нашия регион ПиП трябва да се развива в синергия със съществуващите връзки, транспортни и логистични платформи като Трансевропейската транспортна мрежа, Стратегията за свързване между ЕС и Азия и платформата за свързване между ЕС и Китай. Ние разглеждаме ПиП като добра възможност за засилване на връзката между Европа и Азия и за привличане на инвестиции в нашата икономика. Бихме искали да видим повече практически резултати във всички сектори на Инициативата - енергетика, транспорт, инфраструктура и човешки контакти. За нас е важно проектите на ПиП да бъдат финансово, екологично и социално устойчиви и да се прилагат в съответствие с принципите на откритост, прозрачност и равнопоставеност. \r\nПреките инвестиции на Китай в България са все още доста малки, много по-малки от това, което бихме искали да видим. Въпросът, който зададохте за \"капана на дълга\", не се прилага в никакъв случай за нас. Освен това, тъй като е част от семейството на ЕС и има много стабилна фискална политика, България има много стабилна и предвидима финансова система. GT: Инициативата „Един пояс, един път“ се превърна в свързващо звено между различни страни и региони в областта на търговията, икономиката и културата, откакто тя стартира. Споменахте няколко пъти, че България приема ПиП. Какви са бъдещите възможности, които България очаква да проучи с Китай и други държави-членки в рамките на тази инициатива? P.Радев : ПиП е дългосрочна програма, която не е ограничена по време и обхват. България постави на масата за нашите китайски партньори редица възможни проекти в енергийния сектор, транспорта, пристанищната и железопътната инфраструктура, електрическия транспорт, селското стопанство и др. Ние очакваме да видим как съответните китайски институции и компании проучват и работят за изпълнението на тези проекти. Някои от тях имат много видимо регионално значение. \r\nТуризмът е много перспективна област на сътрудничество. Тази година България създаде центрове за кандидатстване  за визи в 15 големи китайски града, за да улесни процеса. Наскоро в Пекин бе създаден център за насърчаване на туризма в България като част от подобни центрове в други градове. Опитваме се да убедим нашите китайски партньори да обмислят откриването на директен полет до София и някои други градове на Балканите. Новото международно летище Пекин Даксинг предлага отлични възможности за разширяване на въздушните връзки между двете страни. \r\nБългария има отлични съоръжения и бази за зимни спортове. Ние сме отворени за сътрудничество с Китай в областта на зимните спортове като част от подготовката за Зимните олимпийски игри 2022 в Пекин. GT: Китай и България съвместно предложиха да се стартира Глобалният партньорски център на страните от Централна и Източна Европа, предназначен за ПиП, в София. Какъв интерес би довел центърът за Китай, България и страните от региона? P.Радев : Създаването в София на Глобалния партньорски център (ГПЦ) в рамките на инициативата \"17 + 1\" е насочено към насърчаване на по-нататъшното развитие на ЦИЕ с сътрудничеството на Китай съгласно нормите и регламентите на страните от ЦИЕ, ЕС и Китай. Когато направих предложение на премиера на страната Ви Ли Къцян по време на нашата среща през май 2018 г., той веднага прие идеята, след като възприе изключителната стойност на такава структура. \r\nБългария е активен участник в инициативата \"17 + 1\" и, както знаете, успешно беше домакин на срещата на върха в София през юли 2018 г. Вярваме, че инициативата има голям потенциал за засилване на сътрудничеството, особено в областта на икономиката. За да видим осезаеми икономически резултати, особено в областта на икономиката, е важно да задълбочим нашето възприемане за съответните правила и регулации, бизнес средата и възможностите за търговия, инвестиции и туризъм. Ето защо по време на посещението на премиера Ли в България ние предложихме да създадем ГПЦ в България като инструмент за подпомагане на бизнеса в страните от ЦИЕ и Китай с познания по тези въпроси. \r\nЦентърът е мозъчен тръст, ръководен съвместно от Института по маркетинг към Министерството на икономиката и Китайския институт за международни изследвания към Министерството на външните работи на Китай в партньорство с Института за икономически изследвания към Българската академия на науките. Центърът предоставя интелектуална подкрепа за сътрудничество  в рамките на инициативата \"17 + 1\" чрез институционално сътрудничество на съответните институции и организации на мозъчните тръстове, с цел задълбочаване на комуникацията и взаимното разбирателство между страните от ЦИЕ и Китай. Центърът планира да организира обучителни и консултантски дейности и обмен за насърчаване на сътрудничеството в областта на търговията, инвестициите, инфраструктурата и др. и да помогне на различни участници във формата \"17 + 1\" да разберат по-добре законодателството на ЕС, страните от ЦИЕ и Китай. ГПЦ може да предоставя съвети за изпълнението на проекти, да създава мрежа от контакти между институции, търговски и бизнес асоциации, предприятия от страните от ЦИЕ и Китай и да улеснява бизнес контактите. \r\nНадяваме се, че центърът ще допринесе за още по-силни икономически връзки, повече китайски инвестиции и туристи в България и региона, както и повече български и европейски продукти на китайския пазар.  Юлиян Марков", "date": "2019.07.03", "title": "Global Times (Китай): Българският президент има големи очаквания за китайско-българските отношения"}
{"url": "http://www.focus-news.net/news/2019/07/03/2676470/deputatat-ot-bsp-prof-georgi-mihaylov-shte-se-otkazhe-ot-imuniteta-si.html", "text": "Депутътът от БСП проф. Георги Михайлов ще се откаже от имунитета си. Това потвърди той пред журналисти в Народното събрание, предаде репортер на  Агенция \"Фокус\" .  \"Фокус\" припомня:  На 1 юли главният прокурор Сотир Цацаров сезира повторно 44-то Народно събрание с искане за даване на разрешение за започване на наказателно преследване на народния представител Георги Михайлов - за извършено от него данъчно престъпление.  \r\nДеница КИТАНОВА", "date": "2019.07.03", "title": "Депутътът от БСП проф. Георги Михайлов ще се откаже от имунитета си"}
{"url": "http://www.focus-news.net/news/2019/07/03/2676476/prof-georgi-mihaylov-bsp-ne-schitam-che-sam-narushil-zakonite-v-hoda-na-sledstvenite-deystviya-shte-bade-ustanovena-istinata.html", "text": "Не считам, че съм нарушил законите на Република България, в хода на следствените действия ще бъде установена истината. Това каза народният представител от ПГ на \"БСП за България\" проф. Георги Михайлов пред журналисти в Народното събрание, предаде репортер на  Агенция \"Фокус\" . \"Днес получих документите от деловодството. Моите адвокати ще направят проверка на тези документи. Аз съм готов да дам своя имунитет в рамките на срока, който се предвижда от Народното събрание\", посочи той. \"Не считам, че се съм нарушил законите на републиката. Всички свои сили съм дал за укрепването и за работата на заведението, което съм ръководил като изпълнителен директор. Не смятам, че ще се изясни нещо, което е извън това, което смятам аз\", допълни проф. Михайлов. Попитан как си обяснява, че за втори път му се иска имунитета, той отговори: \"Право на прокуратурата е да прави проверка и по сигнали, и по самосезиране. Мое право е да защитавам своята теза и правота като гражданин\". Във връзка с обвинението за данъчно престъпление, проф. Миахайлов обясни, че плаща данъци от много години, тъй като притежава значителни количества имоти. \"Имал съм значителни доходи през годините. Всички мои имотни декларации отразяват данъците, които съм плащал. Аз не плащам данъци от една година, от две години или от три, плащам данъци от много години. От 7 години съм регистриран по ДДС\", коментира Георги Михайлов. По думите му в хода на следствените действия ще бъде установена истината. \"Смятам, че истината е, че нищо не е извършено незаконно\", подчерта още депутатът от БСП. \r\nДеница КИТАНОВА", "date": "2019.07.03", "title": "Проф. Георги Михайлов, БСП: Не считам, че съм нарушил законите, в хода на следствените действия ще бъде установена истината"}
{"url": "http://www.focus-news.net/news/2019/07/03/2676481/kardzhali-38-godishen-mazh-e-namushkan-s-nozh-pri-semeen-skandal-v-ardino.html", "text": "38-годишен мъж е намушкан с нож в раменната област при семеен скандал около 22.30 часа на 2 юли в Ардино. Това съобщиха от  ОДМВР - Кърджали . Пострадалият е настанен под наблюдение в ардинската болница, а 36-годишната му приятелка е задържана за срок до 24 часа в полицейското управление. По първоначални данни скандалът избухнал след семейно тържество, причините са в процес на изясняване. Образувано е досъдебно производство за нанесена телесна повреда.", "date": "2019.07.03", "title": "Кърджали: 38-годишен мъж е намушкан с нож при семеен скандал в Ардино"}
{"url": "http://www.focus-news.net/news/2019/07/03/2676479/sport-sled-bufon-yuventus-si-vrashta-i-markizio.html", "text": "Полузащитникът Клаудио Маркизио е доста близо до завръщане в Ювентус, пишат италиански медии. 33-годишният играч може да последва примера на вратаря Джанлуиджи Буфон, който вече съгласува завръщането си при \"бианконерите\", след като изкара един сезон във Франция за шампиона Пари Сен Жермен.  \r\nСлед като торинският клуб беше напуснат от треньора Масимилиано Алегри, който не залагаше особено много на Маркизио, футболистът осъществи трансфер в Зенит Санкт Петербург.   \r\nОт руския клуб оповестиха, че са постигнали договореност с играча двете страни да се разделят предсрочно. Маркизио подписа договор с актуалния руски шампион на 3 септември 2018 година като за сезона записа 15 мача и реализира 2 гола.", "date": "2019.07.03", "title": "Спорт: След Буфон Ювентус си връща и Маркизио"}
{"url": "http://www.focus-news.net/news/2019/07/03/2676478/veliko-tarnovo-bezplaten-peshehoden-tur-po-sluchay-142-godishninata-ot-osvobozhdenieto-na-grada-shte-se-provede-na-7-yuli.html", "text": "Безплатен пешеходен тур по случай 142-годишнината от освобождението на Велико Търново от турско робство ще се проведе на 7 юли. Това съобщиха за  Радио „Фокус“ – Велико Търново  от Регионалния исторически музей. В обиколката, която ще е придружена с беседа, могат да се включат всички жители и гости на града. Тя ще започне в 9.30 часа, като началната точка е музей „Възраждане и Учредително събрание“. Маршрутът ще премине и през музей „Затвор“ , места, свързани с освобождението на Велико Търново по ул. Гурко“ и  паметник „Майка България“.  Крайната точка е бюст-паметник на генерал Гурко в парк „Марно поле“. \r\nБеседата по време на пешеходния тур ще изнесе Тодорка Недева. главен уредник в отдел „Нова и най-нова история“ в музея. \r\nПри повече участници в пешеходния тур ще бъде сформирана втора група, която ще бъде водена от д-р Атанаска Стамболийска от отдел „История на България XV-XIX век“. \r\nЛуиза ТРАНЧЕВА", "date": "2019.07.03", "title": "Велико Търново: Безплатен пешеходен тур по случай 142-годишнината от освобождението на града ще се проведе на 7 юли"}
{"url": "http://www.focus-news.net/news/2019/07/03/2676480/plovdiv-pametnik-na-knyaz-aleksey-tseretelev-shte-bade-otkrit-v-selo-tseretelevo.html", "text": "Паметник на княз Алексей Церетелев ще бъде открит в пловдивското село Церетелево на 4 юли с тържествен военен и църковен ритуал. Това съобщиха за Радио „Фокус“ – Пловдив от Почетното консулство на Руската федерация в Пловдив. Тържествената церемония по откриването на паметника ще започне в 14.00 часа. За откриването ще присъстват Н. Пр. Анатолий Макаров, посланик  на Руската федерация в България, Н. Пр. Армен Саргсян, посланик на Армения, Н. Пр. Александр Лукашевич, посланик на Беларус, Пловдивският митрополит Николай, Областният управител на Пловдивска област Здравко Димитров, Почетният консул на Русия Георги Гергов и други официални лица. \r\nИдеята за поставянето на паметника е на инициативен комитет начело с Почетния консул на Руската федерация в Пловдив Георги Гергов. Негово дарение е постаментът за бронзовия бюст. Пиедесталът с височина 185 сантиметра е изработен от риолит – скала, подобна на гранита. Паметникът е дело на Зураб Церетели. \r\nМемориална плоча на княз Церетелев ще бъде поставена на ресторант „Пълдин“ в Пловдив, за да напомня за делото на руския дипломат, който се бори за правата на българите и за осигуряването на автономия на Южна България. Барелефът  също е дело на Зураб Церетели. \r\nКняз Алексей Церетелев  развива широка благотворителна дейност в помощ на българите и участва като доброволец в Руско-турската война. Той е член на дипломатическата комисия, която разследва извършените престъпления  в българските земи при потушаването на  Априлското въстание от 1876 г., и на Международната комисия, която съставя Органическия устав на Източна Румелия. Бил е Генерален консул на Русия в Източна Румелия  в периода 1878-1882  година. Българите  го наричали „нашия княз“.  Името му носят улици в София и в Пловдив, а през 1934 г. село Думанлии е преименувано на Церетелево. \r\nНовият  паметник  е още един знак на признателност за огромния принос на княз Церетелев за българската независимост.", "date": "2019.07.03", "title": "Пловдив: Паметник на княз Алексей Церетелев ще бъде открит в  село Церетелево"}
{"url": "http://www.focus-news.net/news/2019/07/03/2676484/d-r-ivelina-damova-veterinar-letnite-goreshtini-otklyuchvat-mnogo-seriozni-bolesti-pri-zhivotnite-i-profilaktikata-e-zadalzhitelna.html", "text": "Успешно премина кампанията по ваксинация на преживните животни в област Пазарджик срещу болестите „син език“ и нодуларен дерматит. Това съобщи за  Радио „Фокус“ – Пазарджик  д-р Ивелина Дамова, председател на Съюза на ветеринарните специалисти в област Пазарджик. По думите ѝ засега няма констатирани случаи на заразени животни в Пазарджишко. „Летните горещини отключват много сериозни болести, които се дължат на заблатяването на водоемите, липсата на дезинфекция на фермите и кърлежовопреносимите заболявания. При птиците ухапванията от насекоми предизвикват алергични реакции, някои водят до анемия и птиците умират, затова системната дезинфекция на фермите е задължителна“, уточни д-р Дамова. Тя добави, че при дребните животни има много случаи на болестта дирофилария, като при нея заразяването става чрез ухапване от комар. „Много са болестите, които могат да се предадат и от диви животни към хората, като особено опасни са съприкосновенията с плъхове, катерици, белки и порове. Човек може да се заразява чрез консумация на месо и мляко от болни животни или има рани по тялото, през която прониква инфекцията. Често заразяването, особено в гората, става и ако диво животно нагризе храна, която човекът после консумира“, посочи д-р Дамова. \r\nАлбена ЖИЛЕКОВА", "date": "2019.07.03", "title": "Д-р Ивелина Дамова, ветеринар: Летните горещини отключват много сериозни болести при животните и профилактиката е задължителна"}
{"url": "http://www.focus-news.net/news/2019/07/03/2676482/parlamentat-prie-promeni-v-zakona-za-privatizatsiya-i-sledprivatizatsionen-kontrol-na-vtoro-chetene.html", "text": "Парламентът прие промени в Закона за приватизация и следприватизационен контрол на второ четене, предаде репортер на  Агенция „Фокус“ . Приетите промени целят отразяване на извършените промени във фирмените наименования на „ТЕРЕМ – ХОЛДИНГ“ ЕАД- София и на Многопрофилна болница за продължително лечение и рехабилитация „ВИТА“ ЕООД- Велинград, и отстраняване на допусната фактическа грешка във фирменото наименование на „АРМСТРОЙИНВЕСТ“ ЕООД- София. Приетите текстове отчитат и настъпилата промяна в органа, упражняващ правата на държавата в „Информационно обслужване“ АД- София и „Национален дворец на културата – Конгресен център София“ ЕАД. С Разпореждане на Министерския съвет от 19 юли 2012 г. е променен органът, упражняващ правата на държавата в капитала на „Информационно обслужване“ АД от министъра на финансите на министъра на транспорта, информационните технологии и съобщенията. С Разпореждане №1 на Министерския съвет от 20 февруари 2013 г. е променен и органът, упражняващ правата на държавата в капитала на „Национален дворец на културата – Конгресен център София“ ЕАД, от министъра на финансите на министъра на културата. \r\nДеница КИТАНОВА", "date": "2019.07.03", "title": "Парламентът прие промени в Закона за приватизация и следприватизационен контрол на второ четене"}
{"url": "http://www.focus-news.net/news/2019/07/03/2676486/dobrich-novi-kashtichki-za-knigi-sa-postaveni-v-gradskiya-park-i-etnografskiya-kompleks-stariyat-dobrich.html", "text": "Нови къщички за книги са поставени в Градския парк „Св. Георги“ и Етнографския комплекс „Старият Добрич“, предаде кореспондентът на  Радио „Фокус” – Варна . Инициативата е на възпитаници и преподаватели от ОУ „Христо Ботев“ в Добрич. Още преди две години първата такава къщичка се появи пред литературния музей, сега идеята се развива и има своите последователи. „Естествено е тази идея да се подкрепя и се надяваме по този начин повече и различни книги да стигнат до хората, те да разменят информация кой какво чете и да оставят книги. Ние сме щастливи, че на 10 май 2017 година пред Дом-паметника „Йордан Йовков“ поставихме първата къщичка за книги в града“, каза д-р Кремена Митева, главен уредник на литературния музей. Със съжаление обаче тя посочи, че през тези години има случаи на недобросъвестно отношение и към книгите се посяга, за да се ползват за препродаване или през отоплителния сезон, понякога в къщичките се оставят боклуци или рекламни брошури, а мястото на тези неща не е там. В предходните години е имало поставени и други къщички за книги. По думите на д-р Митева първоначално интересът е бил голям, специалистите са попадали на любопитни издания – художествена литература, учебни помагала, научни издания. „Искрено се надявам, че по някакъв начин наистина може този процес да бъде проконтролиран. Все пак сме оптимисти, за добро е поставянето на къщички за книги. И ако в един район на града има проблеми, то в другите райони вероятно къщичките ще попаднат в една много по-благоприятна среда на хора, които ги обгрижват и които имат единствено духовни, а не материални интереси спрямо тях“, коментира специалистът. В новите къщички за книги има интересни четива за всички възрасти. Къщичките са изработени като дарение от местни фирми, поставени са със съдействието на Община град Добрич. От тези малки библиотеки на открито и със свободен достъп всеки може да вземе книга, да я върне, след като я прочете, и да остави нова книга. Това е световна практика, позната като бук-кросинг, много популярна в Европа.  \r\nЖулиета НИКОЛОВА", "date": "2019.07.03", "title": "Добрич: Нови къщички за книги са поставени в Градския парк и Етнографския комплекс „Старият Добрич“"}
{"url": "http://www.focus-news.net/news/2019/07/03/2676489/gabrovo-avtomobil-e-izgoryal-pri-pozhar-v-sevlievskoto-selo-krusheto-nyama-postradali.html", "text": "Автомобил е изгорял при пожар тази нощ в севлиевското село Крушето. Сигнал за инцидента е подаден в 1.14 часа, съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“. Огънят е унищожил паркираното возилото изцяло, данни за пострадали граждани няма. Причините са в процес на изясняване, като инцидентът е ликвидиран от екип на Районната пожарна служба в Севлиево. \r\nЗа изминалото денонощие в Габровска област е регистриран и още един пожар с материални загуби. Около 18.00 часа е подаден сигнал за горящ климатик на балкон на къща в село Гостилница, община Дряново. Причината тук е късо съединение, като охладителния уред е унищожен. И при този случай няма данни за пострадали и други сериозни щети. \r\nЛуиза ТРАНЧЕВА", "date": "2019.07.03", "title": "Габрово: Автомобил е изгорял при пожар в севлиевското село Крушето, няма пострадали"}
{"url": "http://www.focus-news.net/news/2019/07/03/2676490/deputatite-prieha-na-parvo-chetene-iztsyalo-nov-zakon-za-publichnite-predpriyatiya.html", "text": "Депутатите приеха на първо четене изцяло нов Закон за публичните предприятия, предаде репортер на  Агенция „Фокус“ . „За“ законопроекта гласуваха 66 народни представители, без „против“ и с 34 „въздържали се“. Законът урежда начина за определяне и публично оповестяване на държавната политика в областта на публичните предприятия, въвеждането на стандарти за добро корпоративно управление, както и задълженията за оповестяване и прозрачност на дейността и органите им за управление. Целта на закона е създаването на хармонизирана правна рамка, в която публичните предприятия ще осъществяват своята дейност и при която правилата за корпоративно управление и оповестяване ще бъдат еднакви за всички предприятия с държавно участие, независимо от това, кой орган упражнява правата на държавата.  \r\nПредвидено е ограничено прилагане на закона по отношение на общинските публични предприятия, за да не се нарушават правата на общините за местно самоуправление.  \r\nДеница КИТАНОВА", "date": "2019.07.03", "title": "Депутатите приеха на първо четене изцяло нов Закон за публичните предприятия"}
{"url": "http://www.focus-news.net/news/2019/07/03/2676488/dobrich-v-hod-sa-mashtabni-remonti-v-ou-hristo-botev.html", "text": "В ход са мащабни ремонти в ОУ „Христо Ботев“, предаде кореспондентът на  Радио „Фокус” – Варна . Извършва се вътрешен ремонт на всички класни стаи, реконструират се електро-, ВиК и отоплителна инсталации, ремонтират се санитарните възли, извършва се топлоизолация по фасадите, ремонт на покрива и облагородяване на площадката на училището. Дейностите предвиждат и осигуряване на достъпна среда за хора с увреждания. Благоустрояването е по проект „Реконструкция и обновяване на образователна инфраструктура в Добрич“ по Оперативна програма „Региони в растеж“. Договорът за строително-монтажните работи е на стойност 1 125 100,50 лева без ДДС. Основната цел на проекта е да осигури модерна, здравословна и функционална учебна среда с високо ниво на енергийна ефективност, равен достъп до качествено образование и адекватен учебен процес. Освен сградата e обновена и средата на живеене - с преасфалтирана улица пред училището, с нови тротоари и освежени парапети. \r\nЖулиета НИКОЛОВА", "date": "2019.07.03", "title": "Добрич: В ход са мащабни ремонти в ОУ „Христо Ботев“"}
{"url": "http://www.focus-news.net/news/2019/07/03/2676491/premierat-boyko-borisov-sas-segashnite-tempove-na-izsvetlyavane-na-ikonomikata-balgariya-shte-e-na-nivoto-na-nay-dobrite-do-2023-g.html", "text": "Със сегашните темпове на изсветляване на икономиката до 2023 г. България ще е на нивото на най-добрите. Това каза министър-председателят Бойко Борисов в началото на днешното правителствено заседание, предаде репортер на  Агенция „Фокус“ . „Искам да ви информирам за резултатите, които отчита АИКБ – сивата икономика намалява. Повишава се до рекордните 79,1 пункта светлата част на икономиката. Най-малко някой може да ни заподозре за близки връзки с тази асоциация“, коментира Борисов. Той посочи, че асоциацията винаги е подкрепяла левите сили. „Но когато цифрите говорят, много ясно и лесно се правят изводи“, посочи премиерът. \r\nБорисов заяви, че изсветляването на икономиката през последните пет години се дължи на няколко фактора. „От една страна, България е стабилна както в икономическо, така и в политическо отношение. Така например фалитът на КТБ и политическата нестабилност през 2014 г. доведоха до понижение на индекса през същата година. По време на нашето управление се посочва работата на „Митници“, в резултат с което се е увеличила събираемостта на дължимия акциз на алкохол и цигари –сиреч, не както някой каза, че ровим в кофите за боклук. Усилията на НАП доведоха до това, че миналата година проверките на касовите наличности доведоха до намаляване на 5 млрд. лв. Както и кампаниите за заплата в плик“, посочи Борисов.  \r\nКато други фактори премиерът посочи, че излизането на глобалната икономика от финансовата криза и липсата на миграционен поток по границата на България. „Което също е изключително наша заслуга. И според техните прогнози до 2023 г. България вече ще е на нивото на най-добрите показатели - с този ръст от 15%. Сега ще отчетем и битката с контрабандата на цигари. Така че виждате, че и неправителствените организации започват да отчитат усилията, които полагаме. Когато фактите говорят, а парите са в бюджета, мисля, че е много видимо“, заяви Борисов. \r\nЦветилена СИМЕОНОВА", "date": "2019.07.03", "title": "Премиерът Бойко Борисов: Със сегашните темпове на изсветляване на икономиката България ще е на нивото на най-добрите до 2023 г."}
{"url": "http://www.focus-news.net/news/2019/07/03/2676487/dragomir-stoynev-bsp-neka-prestanem-s-porochniya-model-na-prehoda-i-da-skasame-s-partiynite-naznacheniya-v-darzhavnite-i-obshtinski-predpriyatiya.html", "text": "Нека престанем с порочния модел на Прехода и да скъсаме с партийните назначения в държавните и общински предприятия. Това каза заместник-председателят на ПГ на „БСП за България“ Драгомир Стойнев по време на дебатите по промените в Закона за публичните предприятия, предаде репортер на  Агенция „Фокус“ . Заместник-председателят на ПГ на „БСП за България“ подчерта, че не става въпрос само за управляващите, а за всички политически сили. В началото на изказването си Стойнев обърна внимание, че законопроектът на БСП за изменение в Закона за публичните финанси е бил отхвърлeн. „Нека си кажем истината - w продължение на две години управляващите не чуваха гласа на опозицията и накрая трябваше от Брюксел да ви кажат, че подобен законопроект е необходим“, обърна се още Стойнев към управляващите.  \r\nПо думите му става въпрос за сектор, който е важен за приемането на страната ни в Организацията за икономическо сътрудничество и развитие. Стойнев отбеляза, че при смяна на министър. „Няма конкретни професионални или бих казал бизнес интереси, по-скоро са политически и се назначават хора, които са изцяло на партиен принцип подредени и така са променят бордовете. След това оставяме настрана ефективността на тези предприятия“, допълни Стойнев и отчете, че в повечето случаи резултатите не са добри.  \r\nСтойнев подчерта, че БСП предлага подход, който надхвърля искането на Организацията за икономическо сътрудничество и развитие.  \r\n„Нека не слушаме само това, което ни се казва отвън. Нека да предприемем стъпки, за да скъсаме с партийните назначения в държавните предприятия“, заяви Драгомир Стойнев. Той призова там да влизат знаещи и можещи хора, експерти, като тяхната смяна трябва да се регламентира само ако не изпълняват своя бизнес план. „Тогава и само тогава съответният министър и Министерски съвет да имат право да сменят борда на тези предприятия“, допълни Стойнев. Той отчете, че така ще се създаде възможност публичните предприятия да се конкурират с частните.  \r\nОт изказването му стана ясно, че парламентарната на БСП ще се въздържи от подкрепа на законопроекта.  \r\nДеница КИТАНОВА", "date": "2019.07.03", "title": "Драгомир Стойнев, БСП: Нека престанем с порочния модел на Прехода и да скъсаме с партийните назначения в държавните и общински предприятия"}
{"url": "http://www.focus-news.net/news/2019/07/03/2676494/parlamentat-ratifitsira-izmenenieto-na-dogovora-za-sotsialna-sigurnost-mezhdu-balgariya-i-rusiya.html", "text": "Парламентът ратифицира Протокола за изменение на Договора между Република България и Руската федерация за социална сигурност., предаде репортер на  Агенция „Фокус“ . „За“ ратифицирането му гласуваха единодушно 100 народни представители. Договорът е от 27 февруари 2009 г., а протоколът е подписан на 4 март 2019 г. в София. С договорните изменения и допълнения се отстраняват установени в практиката от прилагането на договора затруднения, като същевременно се отразяват и настъпилите промени в руското и българското законодателство в социалната сфера след влизането му в сила през 2010 г. От материалния обхват на договора се изключват пенсиите за особени заслуги, които вследствие на промените в националното законодателство от 1 януари 2013 г. не се отпускат, а се предоставят държавни парични награди, които не попадат в обхвата на социалното осигуряване.  \r\nДеница КИТАНОВА", "date": "2019.07.03", "title": "Парламентът ратифицира изменението на Договора за социална сигурност между България и Русия"}
{"url": "http://www.focus-news.net/news/2019/07/03/2676495/plovdiv-narusheno-e-vodopodavaneto-v-industrialna-zona-trakiya-poradi-avariya-v-zahranvasht-vodoprovod.html", "text": "Нарушено е водоподаването в индустриална зона „Тракия“ в града. Това съобщиха за  Радио „Фокус“ – Пловдив  от водоснабдителното дружество, обслужващо областта. Причината е авария на захранващ водопровод. С нарушено водоподаване за неопределен период от време днес са също живущите в района на улиците „Асен Христофоров“ и „Ладога“ в град Пловдив, също в района на ул. „Пека Попова“ в град Карлово и ул. „Капитан Райчо“ в град Съединение. \r\nТони МИХАЙЛОВ", "date": "2019.07.03", "title": "Пловдив: Нарушено е водоподаването в индустриална зона „Тракия“ поради авария в захранващ водопровод"}
{"url": "http://www.focus-news.net/news/2019/07/03/2676493/stara-zagora-ot-8-yuli-zapochva-priemat-na-dokumenti-za-sadebni-zasedateli-za-rayonniya-sad.html", "text": "Общински съвет - Стара Загора открива процедура за определяне на 48 съдебни заседатели за Районен съд, като най-малко 10% от тях трябва да са с квалификация в областта на педагогиката, психологията и социалните дейности. Това съобщиха от пресцентъра на  Община Стара Загора . \r\nОт 8 юли до 8 август всеки работен ден от 9.00 до 16.30 часа кандидатите могат да подават документи в деловодството на Община Стара Загора.   \r\nЗа съдебен заседател може да бъде избран дееспособен български гражданин, който е на възраст от 21 до 68 години и има настоящ адрес в общината, която попада в рамките на съдебния район на съда, за който кандидатства, както и завършено най-малко средно образование.  \r\nКандидатите не трябва да са осъждани за умишлено престъпление, независимо от реабилитацията, както и да не страдат от психически заболявания.  \r\nНе се допускат лица, които са съдебни заседатели в друг съд, общински съветници от съдебния район, работещи в съд, прокуратура, следствени органи и МВР или в системата за национална сигурност, намиращи се в съдебния район, както и участници в ръководства на политическа партия, коалиция или организация с политически цели.  \r\nВсички необходими документи са достъпни в сайта на Община Стара Загора, в секция \"Обявления на Общински съвет\" -  .", "date": "2019.07.03", "title": "Стара Загора: От 8 юли започва приемът на документи за съдебни заседатели за Районния съд"}
{"url": "http://www.focus-news.net/news/2019/07/03/2676496/sport-finalat-za-superkupata-na-balgariya-shte-zapochne-ot-2030-chasa.html", "text": "Днешният мач за Суперкупата на България реално ще е последната репетиция за Лудогорец преди двубоите на истината - двете срещи с Ференцварош. Подготовката в Австрия очерта някои промени в отбора на Стойчо Стоев. Изведнъж треньорът реши, че Антон Недялков няма да е повече краен бранител и го премести в сърцето на отбраната. В интерес на истината бившият играч на ЦСКА изигра страхотни мачове на този пост при Пауло Аутуори. Така че това не е лишено от логика. Проблемът е, че в момента Лудогорец няма истински ляв бек. Ясно е, че такъв се търси усилено, но още няма ново попълнение. В контролите Стоев пробваше двама на левия фланг на отбраната - Сисиньо и Венци Керчев. Дори и Недялков да беше на терена, то той действаше като централен бранител. Така по всичко личи, че в началото на сезона „орлите\" ще имат нова двойка централни защитници и румънското дуо Моци-Григоре, играло през пролетта, ще бъде разбито. Въпросът е кой от двамата ще седне на пейката. В контролите партньорите на Недялков се сменяха. Ако приемем, че спарингът с Шахтьор бе най-важен, то тогава българският национал игра в тандем с Моци. Тогава обаче Григоре имаше лека травма. Двубоят с Локо (Пд) ще покаже на какво ще се разчита за в бъдеще - на Недялков и Григоре, или на Недялков и Моци. По-логичното е придобилият статут на легенда Козмин да седне на пейката, защото годинките си минават, а той не става по-добър. Така защитата на Лудогорец в началото на сезона навярно ще бъде в следния вид - Икоко, Григоре, Недялков и Сисиньо. \r\nКолкото до пробите със схемата, почти сигурно Стойчо Стоев ще продължи да залага на 4-2-3-1. Той излезе с 4-1-4-1 срещу Шахтьор, но така отборът му бе много уязвим в защита. Поне в двата мача е ясно, че схемата ще е 4-2-3-1, а срещу по-слабите съперници може да се прибегне до 4-1-4-1. \r\nПоследното ново попълнение на Лудогорец - Стефан Баджи, няма да играе в двубоя с Локо (Пд) за Суперкупата на България. Самият футболист се намира в отлично физическо състояние, но не е водил подготовка и последния му мач е преди повече от месец - на 26 май при победата на Бурсаспор над Йени Малатяспор. Ясно е, че този футболист е взет, за да бъде титуляр, но това може да се случи най-рано в срещата с Царско село от първия кръг на родния елит. Дотогава се предполага, че капитанът Светослав Дяков ще си партнира с един измежду Яцек Гуралски и Серкан Юсеин. Тук не броим Абел Анисе, който е с националния тим на Мадагаскар на Купата на Африка. \r\nВ същото време треньорът на Локо (Пд) Бруно Акрапович е категоричен, че ще продължи да залага на схемата с трима в отбрана, с която отборът извоюва първи трофей след 15 години пауза. Очаква се на Стивън Езе да партнират сърбина Милош Петрович и хърватина Йосип Томашевич. Бирсент Карагарен и Момчил Цветанов ще са по двата фланга, а Витанов ще си партнира с някои измежду Умарбаев, Густаво или Ели-тон в средата на терена. Заради проблемите на Ален Ожболт, който ще помага от пейката довечера, в атака вероятно ще видим Митко Илиев и Аралица. Зад тях ще е опитният Георги Илиев или Един Бахтич. Ветеранът има отлични спомени от последния си двубой срещу „орлите\", в който вкара и двата гола за Черно море при успеха с 2:1. Единият от тях бе от фаул, а другият шедьовър със странична ножица.", "date": "2019.07.03", "title": "Спорт: Финалът за Суперкупата на България ще започне от 20:30 часа"}
{"url": "http://www.focus-news.net/news/2019/07/03/2676483/sergey-stanishev-se-e-otkazal-ot-nominatsiyata-za-predsedatel-na-evropeyskiya-parlament.html", "text": "Сергей Станишев се е отказал от номинацията му за председател на Европейския парламент. Това става ясно от  заявление на лидер на ПЕС Сергей Станишев . „За мен е голяма чест, че Европейският съвет е разглеждал (и постигнал широко съгласие за) моята кандидатура за председател на Европейския парламент. Това е признание за моите политически позиции и поведение през годините и оценка на моята категорична европейска ангажираност. Благодаря на премиерите и на европейските лидери за инициативата и номинацията“, отбелязва в нея Станишев. Той посочва, че за него водещият политически ангажимент е бил и остава този към политическото семейство на социалистите като президент на ПЕС. „Не мога да не скрия моето разочарование, че голямата промяна в Европа, която можеше да се постигне с Франс Тимерманс начело на ЕК, се отлага. Това породи недоволство и в Групата на социалистите и демократите в ЕП по отношение на постигнатия в Брюксел пакет, както и сред повечето евродепутати. Отстъплението от принципа за Общия кандидат, отстояван вече в два избора, ще разочарова и отдалечи европейските граждани. Логичен е въпросът защо издигаме кандидати и участваме в кампании, щом накрая някой друг взема решенията“, пише още Станишев. \r\n„Позицията председател на ЕП е една от 5-те ключови за ЕС. Тя би била чест за мен и висок престиж за страната ми. Но кандидатурата ми като президент на ПЕС е обвързваща за политическото семейство и парламентарната група по отношение на постигнатия пакет. Моето участие в състезанието щеше да послужи като печат на взетите решения. Ето защо вчера се обърнах към председателя на групата на социалистите Ираче Гарсия, да не разглеждат моята номинация за президент на Европейския парламент“, заявява Станишев. \r\nТой посочва, че за него на първо място винаги са били и остават интересите и единството на Социалистическото семейство и Голямата промяна в ЕС. „Отстояването на Социална и справедлива Европа изисква друга моя роля - тази на лидер на европейската левица, която да превърне нашата битка в реални политики - вече имаме повече премиери в Съвета, втори сме в ЕП, а лявата вълна на Стария континент ще укрепи и позициите на партиите ни в отделните държави-членки. А тази битка далеч не е приключила. Бих казал, че тя сега започва“, пише още той.", "date": "2019.07.03", "title": "Сергей Станишев се е отказал от номинацията за председател на Европейския парламент"}
{"url": "http://www.focus-news.net/news/2019/07/03/2676500/dobrich-nyakolko-evropeyski-parvenstva-se-provezhdat-v-kurortniya-kompleks-albena-prez-mesets-yuli.html", "text": "Няколко европейски първенства се провеждат в курортния комплекс Албена през месец юли. Това съобщи Виктория Симеонова, експерт „Връзки с обществеността“ във ваканционното селище, предаде кореспондент на  Радио „Фокус” – Варна . Над 1000 спортисти пристигат в Европейския курорт на спорта. Албена ще бъде домакин на няколко международни спортни първенства през юли. Футболно училище, спартакиада на учителите с международно участие, европейско първенство по хокей на трева за юноши, лагер по карате, тенис турнир за аматьори и фестивал по тенис на маса са само част от спортните активности, които гостите на комплекса могат да проследят отблизо. След като през миналия месец успешно в Албена стартираха училище по плуване и училище по гмуркане, сега в комплекса е и VfL Bochum 1848 футболно училище. Занятията му са предназначени за младежи и девойки на възраст от 5 до 15 години. Продължителността на тренировъчната програма е 5 дни. Треньорите са избрани доказани имена в немския футбол, като Себастиън Шахтен, Петър Кьолце, Томас Кемпе и други.  \r\nПрез последните три години ваканционно селище Албена е инвестирало повече от 5 милиона лева в спортни съоръжения. Така гостите на комплекса имат възможност да упражняват повече от 40 вида спорт. Това е причината Албена да е първият в историята Европейски курорт на спорта. Тъй като спортът е част от здравословния начин на живот, от комплекса се грижат и за другите аспекти от активния живот на гостите си. В началото на годината е отворила врати Специализирана болница по рехабилитация, която работи по здравна каса. В нея доказани специалисти се грижат за здравето на пациентите.  \r\nАлбена спечели отличието за най-иновативна СПА дестинация на Стария континент благодарение на своите модерни и сертифицирани 4 СПА центъра, в които гостите релаксират не само през летния сезон. Над 50% от пресните плодове и зеленчуци, които гостите на комплекса консумират в ресторантите, са произведени в биоградините на „Еко Агро“ – дъщерна на „Албена“ АД компания, чиито градини са на едва 10 км от ваканционното селище, а от тази година гостите имат възможност да ги посетят и лично да се убедят във високото им качество и неповторим вкус. \r\nЖулиета НИКОЛОВА", "date": "2019.07.03", "title": "Добрич: Няколко европейски първенства се провеждат в курортния комплекс Албена през месец юли"}
{"url": "http://www.focus-news.net/news/2019/07/03/2676498/d-r-velin-denev-tsentar-za-speshna-meditsinska-pomosht-smolyan-namalyava-broyat-na-povikvaniyata-v-speshnata-pomosht-v-oblastta-vapreki-goreshtinite-prez-poslednite-dni.html", "text": "Намалява броят на повикванията в Спешната помощ в област Смолян въпреки горещините през последните дни. Това каза за  Радио „Фокус“ – Смолян  д-р Велин Денев, директор на Център за спешна медицинска помощ – Смолян. По думите му причината за това е фактът, че хората се съобразяват с предупрежденията за високи температури и си стоят в къщи. „Останалите повикванията на спешния телефон са в рамките на характерните за сезона, но няма завишения на повикванията по определени диагнози, населени места или определено време в денонощието, всичко е в обичайния порядък“, посочи д-р Денев. \r\nТой припомни, че в дните с високи температури през лятото, най-уязвими са възрастните хора с придружаващи заболявания на сърдечно-съдовата система и нервната система. Те трябва да съблюдават домашен режим и да се оводняват адекватно. „При тях трябва да има 1,5 литра допълнителен пием течности, а ако характерът на заболяванията е противопоказан, трябва да спазват баланс по отношение на приеманите течности и да стоят на сянка. Смолян е благоприятно място при високи температури и тук жегите не се усещат толкова много. Самият факт, че имаме намаления на повикванията е достатъчен пример за това“, каза още д-р Денев. \r\nНели ГЕРГЬОВСКА", "date": "2019.07.03", "title": "Д-р Велин Денев, Център за спешна медицинска помощ – Смолян: Намалява броят на повикванията в Спешната помощ в областта въпреки горещините през последните дни"}
{"url": "http://www.focus-news.net/news/2019/07/03/2676501/pazardzhik-dvama-mazhe-sa-zadarzhani-za-danachni-zloupotrebi.html", "text": "Двама мъже са задържани в хода на разследване, проведено от сектор „Противодействие на икономическата престъпност“ при ОД МВР - Пазарджик под наблюдението на прокурор от Окръжната прокуратура, съобщиха от  ОДМВР . Вчера екипи от сектора са извършили претърсвания в къща, апартамент и офис, обитавани и ползвани от двама мъже от Пазарджик на 37 и 46 години. Двамата осъществявали престъпна дейност изразяваща се в подаване на справки-декларации от името на различни търговски дружества. С тях се обявявали за осигурени лица, с които обаче фирмите нямали реално сключени трудови или граждански договори. По този начин се давала възможност за неправомерно ползване на възможност за получаване на обезщетения за временна нетрудоспособност или безработица. Така се ощетявал държавният бюджет предвиден за общественото осигуряване. По време на процесуалните действия от жилищата и помещението ползвано за офис са иззети множество осигурителни и трудови книжки, декларации и компютърни конфигурации. По случая се води досъдебно производство за престъпление по чл.256 от Наказателния кодекс. Работата по документиране на престъпната дейност на двамата продължава под ръководството на наблюдаващ прокурор от Окръжната прокуратура в Пазарджик.", "date": "2019.07.03", "title": "Пазарджик: Двама мъже са задържани за данъчни злоупотреби"}
{"url": "http://www.focus-news.net/news/2019/07/03/2676497/veliko-tarnovo-apelativniyat-sad-nalozhi-parichna-garantsiya-na-obvinen-v-posrednichestvo-pri-predavane-na-podkup-na-predsedatelya-na-telk-lovech.html", "text": "Апелативният съд промени мярката за неотклонение на мъж с инициали В.Р.Й., обвинен в посредничество при предаване на подкуп на председателя на ТЕЛК – Ловеч. Това съобщиха от пресцентъра на  Съда . Мъжът беше с мярка „домашен арест“, която беше потвърдена от Окръжен съд – Ловеч на 18 юни. Той обжалва пред Великотърновския апелативен съд, който със свое определение 142 от 27 юни 2019 година измени мярката му от „домашен арест“ в „гаранция“ в размер на 1500 лева", "date": "2019.07.03", "title": "Велико Търново: Апелативният съд наложи парична гаранция на обвинен в посредничество при предаване на подкуп на председателя на ТЕЛК – Ловеч"}
{"url": "http://www.focus-news.net/news/2019/07/03/2676499/minka-salagyorova-zam-kmet-obshtina-petrich-zapochva-rabotata-za-remont-i-obosobyavane-na-klub-na-pensionera-v-selo-karnalovo.html", "text": "Започва работата за ремонт и обособяване на Клуб на пенсионера в село Кърналово. Това каза за   Радио „Фокус“ - Пирин  зам.-кметът на Община Петрич Минка Салагьорова. Тя уточни, че са отпуснати 40 000 лв. за тази цел като вече е избрана и фирмата изпълнител. „Вече е проведена обществената поръчка и е сключен договор с изпълнител за ремонт на ДГ „Звънче“, ДГ „Кулата“ и ремонт на ОДК-Петрич. Предстои започване на дейностите в рамките на този месец, което означава, че през лятото ще правим ремонта. Не е имало подадена оферта по една от заявените позиции за закупуване и монтиране на съоръжения за игра в дворните пространства на детските градини. За тази дейност бяха заделени 20 000 лв., но предстои да бъде обявена нова обществена поръчка“, отбеляза Салагьорова. Заместник-кметът коментира, че няма кандидат за изпълнител за ремонт на залата за танци в квартал „Дълбошница“, което означава, че ще има обявяване на нова процедура. \r\nНатали СТЕФАНОВА", "date": "2019.07.03", "title": "Минка Салагьорова, зам.-кмет Община Петрич: Започва работата за ремонт и обособяване на Клуб на пенсионера в село Кърналово"}
{"url": "http://www.focus-news.net/news/2019/07/03/2676492/mkd-makedoniya-targovskite-obekti-v-severno-kosovo-otnovo-rabotyat.html", "text": "Предприемачите от северната част на Косово решиха, че днес търговските обекти в четирите общини ще започнат да работят отново, пише македонското електронно издание  „МКД“ . \r\nРешението бе взето във вторник вечерта на среща, на която бе преценено, че предупреждението на протеста показва \"силата и готовността за борба на сърбите в тази част на провинцията\". \r\n„Тъй като това беше предупреждение за протест, магазините на север, които ще работят утре, ще бъдат затворени много по-дълго всеки следващ път, когато отново ни преследват за транспортиране на мляко, брашно, петрол или вестници на сръбски език за сръбския народ в Северно Косово ”, се казва в изявлението. \r\nТвърди се, че всеки следващ опит на Прищина ще се сблъска с \"още по-силен отговор\". \r\nПредприемачите призоваха международната общност „да разбере драматичната ситуация в северната част на Косово“ и да реагира за да „укроти Прищина“ преди „инцидент, който наистина може да доведе нещата до точка от която няма връщане“. \r\nМагазини, търговски обекти, аптеки, пекарни и други магазини в Косово бяха затворени за два дни. \r\nСобствениците на тези магазини се обявиха срещу блокадата на търговията и стопроцентовите мита, които правителството в Прищина въведе за стоки от Сърбия.  Юлиян Марков", "date": "2019.07.03", "title": "„МКД“ (Македония): Търговските обекти в Северно Косово отново работят"}
{"url": "http://www.focus-news.net/news/2019/07/03/2676502/38-e-nivoto-na-nezakonnata-targoviya-s-tsigari-za-parvoto-trimesechie-na-2019-g-koeto-e-s-2-po-malko-spryamo-sashtiya-period-na-2018-g.html", "text": "3,8% е нивото на незаконната търговия с цигари за първото тримесечие на 2019 г., което е намаление с 0,6 % от последното тримесечие на 2018 г. и с 2% спрямо същото тримесечие на 2018 г. Това показват резултатите от проведеното от „Инициативата срещу незаконната търговия“ изследване за тенденциите и нивата на незаконна търговия с цигари от проучването на празните опаковки, предаде репортер на  Агенция „Фокус“ . \r\nНай-голям брой нелегални цигари са установени в градовете: Велико Търново - 9,3 %, Хасково - 7,3 %, Благоевград - 6,7 % и Пазарджик – 6,5 %. Най-ниските нива на цигари, непредназначени за местния пазар, са отчетени в Габрово – 1,3 %, Русе – 1,6 %, София 2,2% и Бургас – 2,4 %. Проучването е направено в 20 големи града, като в него са участвали 3,38 млн. души (47,1%). Според доклада тенденцията на намаляване на незаконна търговия с цигари е устойчива. \r\n„Инициативата срещу незаконната търговия“ се състои от 5 тютюневи компании в България – Бритиш Американ Табако България, Булгартабак, Джапан Табако Интернешънъл България, Импириъл Табако България и Филип Морис България“. \r\nДаяна ДЮЛГЕРОВА", "date": "2019.07.03", "title": "3,8% е нивото на незаконната търговия с цигари за първото тримесечие на 2019 г., което е с 2% по-малко спрямо същия период на 2018 г."}
{"url": "http://www.focus-news.net/news/2019/07/03/2676505/dobrich-zadarzhan-e-izvarshitelyat-nanesal-poboy-na-mazh-v-s-lovchanitsi.html", "text": "Задържан е извършителят, нанесъл побой на мъж в с. Ловчаници. Това съобщиха от  ОДМВР – Добрич .  При извършени оперативно-издирвателни мероприятия на 2 юли 2019 г. от служители на Второ РУ-Добрич е установен и задържан извършителят, нанесъл побой на мъж от с. Кремена в с. Ловчаници.", "date": "2019.07.03", "title": "Добрич: Задържан е извършителят, нанесъл побой на мъж в с. Ловчаници"}
{"url": "http://www.focus-news.net/news/2019/07/03/2676504/tass-irina-vlah-e-utvardena-za-glava-na-gagauzkata-avtonomiya-v-moldova.html", "text": "Централната избирателна комисия (ЦИК) на Гагауската автономия на Молдова одобри резултатите от избора на башкан (глава) на автономията, спечелен от Ирина Влах, която започва втори мандат на този пост, предава  TACC \r\nВлах получи 49742 гласа (91,27%) от 55 380 избиратели, участвали в гласуването, се казва в документа. Според председателя на ТАСС ЦИК Иван Комур окончателният протокол ще бъде изпратен за утвърждаване в Апелативната палата в столицата Комрат. \r\nБашканът на Гагаузия  оглавява  Изпълнителния комитет на автономията и е член на кабинета на министрите на Молдова. Автономията е сформирана в съответствие с молдовския парламентарен указ, приет през декември 1994 г. относно нейния специален статут. Това сложи край на конфронтацията, започнала през 1990 г., когато след борбата за националното възраждане гагаузите провъзгласиха своята република, а Кишинев се опита да я ликвидира със сила. Съветските войски помогнаха тогава да се избегне кръвопролитие.   Юлиян Марков", "date": "2019.07.03", "title": "ТАСС: Ирина Влах е утвърдена за глава на Гагаузката автономия в Молдова"}
{"url": "http://www.focus-news.net/news/2019/07/03/2676506/parlamentat-prie-na-parvo-chetene-promeni-v-zakona-za-vodite-otstranyavashti-nesaotvetstviya-pri-prehvarlyaneto-na-sobstvenostta-na-yazovirite-ot-obshtinite-na-darzhavata.html", "text": "Парламентът прие на първо четене промени в Закона за водите, отстраняващи несъответствия при прехвърлянето на собствеността на язовирите от общините на държавата, предаде репортер на  Агенция „Фокус“ . С промените се цели отстраняването на констатирани противоречия и запълване на съществуващи празноти в нормативната уредба. Със законопроекта се урежда възможността правата на собственост върху язовирите, публична общинска собственост, да се прехвърля безвъзмездно на държавата. В същото време се допълва разпоредбата от Закона за общинската собственост като се добавя, че освен в полза на държавата за прехвърляне на имоти, областният управител съставя акт за публична държавна собственост с предоставени права за управление на Държавно предприятие „Управление и стопанисване на язовири“ след вписване на съответния акт.  \r\nДеница КИТАНОВА", "date": "2019.07.03", "title": "Парламентът прие на първо четене промени в Закона за водите, отстраняващи несъответствия при прехвърлянето на собствеността на язовирите от общините на държавата"}
{"url": "http://www.focus-news.net/news/2019/07/03/2676503/ministar-desislava-taneva-otpuskame-2-mln-lv-za-samoletno-praskane-sreshtu-komari-v-dunavskite-obshtini.html", "text": "Отпускаме 2 млн. лв. за самолетно пръскане срещу комари в дунавските общини. Това каза на брифинг в Министерски съвет министърът на земеделието, храните и горите Десислава Танева, предаде репортер на  Агенция „Фокус“ . \r\n„По искане на кметове на дунавски общини и по предложение на вицепремиера Томислав Дончев Министерски съвет днес взе решение за отпускане на 2 млн. лв. за самолетно пръскане срещу комарите по поречието и дунавските общини“, посочи Танева и уточни, че пръскането ще бъде извършено от БАБХ. Тя подчерта, че такова пръскане е имало и през 2015 г., като тогава ефектът е бил добър. \r\n„Правим възможно най-спешната организация. До края на деня директорите на областните дирекции на БАБХ по съответните области следва да представят териториите и площите, които да бъдат третирани. А след като се направи необходимата процедура по възлагането на това пръскане със самолети, ще бъде направена и организация за времето, часовите зони и териториите, които ще бъдат третирани, така че да опазим пчелите и всичко, което би се засегнало“, обясни Танева. По думите ѝ пръскането трябва да стартира до няколко дни. \r\nЦветилена СИМЕОНОВА", "date": "2019.07.03", "title": "Министър Десислава Танева: Отпускаме 2 млн. лв. за самолетно пръскане срещу комари в дунавските общини"}
{"url": "http://www.focus-news.net/news/2019/07/03/2676485/tass-v-evropeyskiya-parlament-sa-izdignati-chetiri-kandidaturi-za-predsedatel.html", "text": "Четирима кандидати от Германия, Испания, Италия и Чехия претендират за председателство на Европейския парламент (ЕП). Това се посочва в прессъобщението на ЕП във вторник, цитирана от  TACC \r\nСред кандидатите са две жени - германка Ска Келер от фракцията \"Зелени-европейски свободен алианс\" и испанката Сира Рего, която представлява политическата група \"Европейска обединена левица\" / \"Ляво-зелените на Севера\", както и двама мъже – представителя на Алианса на социалистите и демократите - италианецът Давид Сасоли и чехът Ян Захрадил, който е номиниран от фракцията на европейските консерватори и реформисти. \r\nКандидатите от други политически фракции в момента не се съобщават \r\nКакто се припомня в пресслужбата на организацията, изборите за председател на ЕП ще се проведат в сряда чрез тайно гласуване. За да спечели, кандидатът ще трябва да получи абсолютно мнозинство. Ако никой не спечели в първия кръг, те могат да бъдат номинирани отново във втория и третия кръг заедно с нови кандидати.  Юлиян Марков", "date": "2019.07.03", "title": "ТАСС: В Европейския парламент са издигнати четири кандидатури за председател"}
{"url": "http://www.focus-news.net/news/2019/07/03/2676507/d-r-tatyana-predova-darzhaven-ekspert-v-mon-dvoyno-se-e-uvelichil-broyat-na-psiholozite-v-obrazovatelnata-sistema-za-poslednata-uchebna-godina-kam-momenta-sa-1600.html", "text": "Тази година броят на психолозите в образователната система се е увеличил двойно. Към днешна дата има около 1600 психолози, работещи в нея. Това каза в седмичното предаване за образование „Всички в час“ на  Радио „Фокус“  д-р Татяна Предова, психолог и държавен експерт в Дирекция „Приобщаващо образование“ в Министерството на образованието и науката (МОН). Тя обясни, че на педагогическите специалисти непрекъснато се осигурява подготовка. „Предизвикателство е да се подготвят учителите като педагогически специалисти, защото те са най-близо до учениците и е важно да различават не само агресивните прояви, а и тези, които произтичат от състоянието на детето, както и да различават различните видове агресия“, каза тя. Предова обясни, че едни от тях са предизвикани от съответен стимул, други от състояние или формиран модел в семейна среда. От 1918 г. до 1919г. по проект на МОН по програма за наука и интелигентен растеж са обучени 396 специалисти, уточни тя. Според нея е добре това обучение да бъде заложено и в базисната подготовка на учителите, като педагогически специалисти. Тя изрази надежда висшите учебни заведения да мислят в тази насока. Формите на тормоз се актуализират. Нашумял вид е кибертормозът, обясни психологът и обясни, че по тази причина е необходима последваща квалификация, която да отговаря на съвременните предизвикателства. По думите й притеснително е, че агресията в клас се повишава, а най- честата агресия е вербалната, но когато думите свършат се преминава към физическа такава. \r\nМилослава АНГЕЛОВА  Пълния текст на интервюто четете по-късно в „Мнение”", "date": "2019.07.03", "title": "Д-р Татяна Предова, държавен експерт в МОН: Двойно се е увеличил броят на психолозите в образователната система за последната учебна година, към момента са 1600"}
{"url": "http://www.focus-news.net/news/2019/07/03/2676508/burgas-bezproblemno-se-osashtestvyava-dvizhenieto-prez-gkpp-malko-tarnovo.html", "text": "Безпроблемно се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили на българо-турската граница. Движението се осъществява без забавяне. \r\nМария ПОПЧЕВА", "date": "2019.07.03", "title": "Бургас: Безпроблемно се осъществява движението през ГКПП „Малко Търново“"}
{"url": "http://www.focus-news.net/news/2019/07/03/2676509/vasil-tsolov-kmet-na-rayon-oborishte-obezopasena-e-sgradata-sreshtu-mladezhkiya-teatar-ot-koyato-se-otchupi-parche.html", "text": "Паднал е орнамент от балкон на четвъртия етаж на сграда срещу Младежкия театър. Всичко е обезопасено. Това съобщи за  Агенция „Фокус“  кметът на Район „Оборище“ Васил Цолов за сигнала за паднала фасадна мазилка от сграда на ъгъла на бул. „Княз Ал. Дондуков“ и ул. „Бачо Киро“. „Снощи към 22.00 часа е съобщено. Към 22.30 часа обезопасихме мястото“, посочи той. „Тази сутрин се обадихме на Аварийното звено към Столична община и на пожарната. Обрушиха балкона с орнаментиката. Още един орнамент свалихме от съседен балкон, който също беше тръгнал да пада“, заяви кметът. „Предприели сме действия по информиране на етажната собственост в 60- дневен срок да си свършат работата, като обезопасят всичко“, каза още Васил Цолов.  \r\nПо-рано директорът на дирекция „Аварийна помощ и превенция“ на Столична община Красимир Димитров съобщи за „Фокус“, че при инцидента няма пострадали.", "date": "2019.07.03", "title": "Васил Цолов, кмет на Район „Оборище“: Обезопасена е сградата срещу Младежкия театър, от която се отчупи парче"}
{"url": "http://www.focus-news.net/news/2019/07/03/2676511/na-sreshta-v-babh-byaha-obsadeni-vazmozhnostite-za-iznos-na-furazhi-hrani-i-zhivotni-za-kralstvo-maroko.html", "text": "Официална среща между д-р Дамян Илиев, изпълнителен директор на Българската агенция по безопасност на храните (БАБХ) и д-р Абделгни Аззи, заместник генерален директор на Агенцията по безопасност на храните в Кралство Мароко се проведе в БАБХ. Това съобщиха от пресцентъра на  БАБХ . Настоящата визита на д-р Аззи е продължение на положените основи за съвместно сътрудничество на проведената през месец април 2019 г. среща в гр. Мекнез, Кралство Мароко между аграрните министри на Република България и Кралство Мароко.  \r\nКато водещ интерес за посещението д-р Аззи, се очерта износът на фуражи от България за Мароко. Още през месец април 2019 г. Българската агенция по безопасност на храните стартира процедура за износ на фуражи за Кралство Мароко.  \r\nВ рамките на разговорите бяха обсъдени още възможностите за износ на храни и някои животни.  \r\nПо време на срещата бе представена подробна информация за официалния контрол, осъществяван от Агенцията по отношение на фуражите. Бяха обсъдени и въпроси, свързани със статута на България във връзка със заболявания като шап и вископатогенна инфлуенца по птиците, чума по дребните преживни животни, мерките които Българска агенция по безопасност на храните предприема за превенция на тези болести и предотвратяване на тяхното разпространение. \r\nД-р Дамян Илиев и д-р Аззи отбелязаха, че ключов и за двете страни е механизмът на взаимодействие между отделните регионални звена на представляваните от тях институции. Заместник генералният директор на Агенцията по безопасност на храните в Кралство Мароко подчерта, че ефективността от начина на работа на Областните дирекции по безопасност на храните зависи в голяма степен от упражнявания официален контрол върху храните, фуражите, карантината на растенията и здравеопазването на животните.", "date": "2019.07.03", "title": "На среща в БАБХ бяха обсъдени възможностите за износ на фуражи, храни и животни за Кралство Мароко"}
{"url": "http://www.focus-news.net/news/2019/07/03/2676510/gabrovo-mazh-e-hvarlil-dete-ot-most-kray-grada-i-e-zaplashil-da-se-samoubie.html", "text": "Мъж е хвърлил дете от мост край Габрово и е заплашил да се самоубие. Това потвърдиха за  Агенция „Фокус“  от  ОДМВР-Габрово .", "date": "2019.07.03", "title": "Габрово: Мъж е хвърлил дете от мост край града и е заплашил да се самоубие"}
{"url": "http://www.focus-news.net/news/2019/07/03/2676512/varna-okrazhnata-prokuratura-v-grada-poiska-postoyanen-arest-na-mazh-obvinen-za-otglezhdane-na-marihuana.html", "text": "Окръжната прокуратура във Варна внесе искане във Варненския окръжен съд за вземане мярка за неотклонение „Задържане под стража“ спрямо 21-годишния Николай К. Той е бил привлечен като обвиняем за извършване на две престъпления, свързани с наркотични вещества – за държане с цел разпространение на наркотици и за засаждане и отглеждане на марихуана. Това съобщават от пресцентъра на  Апелативната прокуратура  в града.  На 2 юли тази година около 22.00 часа при претърсване в апартамент във Варна, обитаван от Николай, съпругата и детето им, са намерени и иззети над 15 кг зелени растения марихуана и 3 кг суха тревиста маса, както и съоръжения за производство и отглеждане на конопа, електронна везна, мелничка, лампи. От проведените действия по разследването е установено, че Николай се е занимавал с отглеждането на марихуаната. Той е с чисто съдебно минало. Очаква се днес Варненският окръжен съд да разгледа искането на прокуратурата за определяне на най-тежката мярка за процесуална принуда – задържане под стража.", "date": "2019.07.03", "title": "Варна: Окръжната прокуратура в града поиска постоянен арест на мъж, обвинен за отглеждане на марихуана"}
{"url": "http://www.focus-news.net/news/2019/07/03/2676513/premierat-boyko-borisov-11-tona-naryazan-tyutyun-sme-zadarzhali-ot-nachaloto-na-godinata-a-za-2018-g-zaloveniyat-kanabis-e-110-tona.html", "text": "От началото на годината сме задържали 11 тона нарязан тютюн, а за 2018 г. заловеният канабис е 110 тона. Това каза министър-председателят Бойко Борисов при представяне на резултатите от първото тримесечие на 2019 г. за тенденциите и нивата на незаконна търговия с цигари от проучването на празните опаковки, предаде репортер на  Агенция „Фокус“ . „Рязаният тютюн досега е 11 тона и половина от ГД „Гранична полиция“. Всяка сряда като се събираме с главния прокурор, с директори на дирекции, с НАП и \"Митници\", първото, което докладват е колко незаконни цигари са задържали и колко тютюн. За миналата година сме задържали 110 тона канабис“, посочи премиерът.   Борисов коментира, че аплодира неправителствения сектор затова, че помага в тази тема. „Тези резултати са заради волята на правителството и на главния прокурор, на прокуратурата“, изтъкна министър- председателят. Премиерът се позова на резултатите, които отчита АИКБ за нивата на сивата икономика. По думите му светлата част на икономиката се повишава до рекордните 79,1 пункта. „Фалитът на КТБ и политическата нестабилност през 2014 г. доведе до повишаване на индекса“ добави премиерът.   \r\nДаяна ДЮЛГЕРОВА", "date": "2019.07.03", "title": "Премиерът Бойко Борисов: 11 тона нарязан тютюн сме задържали от началото на годината, а за 2018 г. заловеният канабис е 110 тона"}
{"url": "http://www.focus-news.net/news/2019/07/03/2676514/", "text": "Под мотото \"Уроци от миналото, подготовка за бъдещето\" днес в Познан, в рамките на т.нар. Берлински процес започва Конференцията за Западните Балкани, пише македонската редакция на  Deutshe Welle . \r\nПознан тази седмица е под знака на конференцията за Западните Балкани. От 3 до 5 юли държавните ръководители, министри и представители на много неправителствени организации от страните от региона ще се съберат в полския град. \r\nНай-често важното име в списъка на участниците в конференцията, която от 2014 г. се провежда в различни европейски градове, е на германския канцлер Ангела Меркел. Тя е и инициатор на процеса, известен като \"Берлинския процес\". Целта е шестте страни от Западните Балкани - Северна Македония, Албания, Косово, Сърбия, Босна и Херцеговина и Черна гора - да бъдат подпомогнати  по пътя към ЕС. \r\nТози път е всичко друго, но не и лесен. Във видео съобщение преди срещата на върха в Познан германският канцлер каза: \"Днес ситуацията е спокойна, но все още има много напрежение и трябва да бъдат изпълнени много критерии, за да могат страните от Западните Балкани да изпълнят условията за присъединяване към Европейския съюз . Следователно пътят все още е трънлив“. \r\nНай-добрият пример за трудности е конфликтът между Сърбия и Косово. Досега резултатът няма дори от инициативата Меркел-Макрон, която трябваше да даде нов тласък на преговорите между Белград и Прищина. Срещата на високо равнище, насрочена за 1 юли в Париж, беше отложена, тъй като Косово не беше готово да премахне митата от 100% за сръбските продукти. Косово въведе тези мита  в отговор на частично успешните дипломатически усилия на сръбското правителство за предотвратяване на членството на Косово в международни институции като Интерпол и ЮНЕСКО. \r\nКонфликтът обременява не само политическите преговори за признаване на Косово, но и създаването на общо икономическо регионално пространство, което е една от големия брой инициативи в рамките на Берлинския процес. \"До ноември миналата година сътрудничеството между търговските палати на Сърбия и Косово беше най-добрият пример за това как може да се работи добре въпреки политическите препятствия\", казва германски икономически експерт за Deutsche Welle. \r\nВ Познан, с помощта на някои страни от ЕС, като Полша, Германия, Франция, Австрия, Италия, България и наскоро Гърция, практическото сътрудничество следва да се насърчава, въпреки наличието на конфликти. \r\nТова са съвместни инфраструктурни проекти, научно сътрудничество и взаимно признаване на дипломи, обмен на млади хора, улесняване на търговията, чрез разкриване на съвместни митнически пунктове. Но в голям брой сесии и форуми ще бъдат обсъдени нови планове по теми като сигурност, борба с корупцията, укрепване на гражданското общество и, като нова тема, подобряване на социалното положение на ромското малцинство. \r\nИма и много успехи, като например намаляването на цената на роуминга от 1 юли или откриването на Регионалния офис за младежко сътрудничество, но остават много предизвикателства, предимно на политическо ниво. \r\nГерманският канцлер все още се надява, че в преговорите между Сърбия и Косово могат да получат нови импулси по примера за разрешаване на спора за името на Северна Македония. Този спор продължи с години и благодарение на политическата смелост на македонския премиер Зоран Заев, както и на гръцкия му колега Алексис Ципрас, те успяха да разрешат този конфликт, така че сега има перспектива за започване на преговори и евентуално приемане в НАТО. Такъв положителен пример трябва също така да ни насърчи да решаваме проблеми в Босна и Херцеговина или между Сърбия и Косово, ” каза канцлерът. \r\nЕкспертите обаче са на мнение, че за да бъде последван примера на Северна Македония и Гърция са необходими нови политически елити в проблемните страни. \r\nШвейцарският историк Йенс Шмид в интервю за DW разкритикува \"стабилокртаската\" политика на ЕС в региона, която отделя много малко внимание на гражданското общество и едва ли забелязва протестите срещу авторитарното управление. Такива протести в момента има в Сърбия, Албания и Черна гора. \"Това стана основен проблем на европейската политика на Балканите, поради което доверието в ЕС в очите на много граждани на Балканите е претърпяло вреда.\" \r\nОсвен това ЕС не е единодушен по отношение на Балканите. Малко преди конференцията за Западните Балкани френският президент Еманюел Макрон, който не пътува за Познан, заяви в Брюксел, че \"ще се бори да няма разширяване на ЕС, преди да бъде реформиран самия Съюз\". \r\nКанцлерът Меркел няма да се откаже от Берлинския процес, докато е на власт. Какво ще стане след това с инициативата, е несигурно, казват правителствените среди в Берлин.  Юлиян Марков", "date": "2019.07.03", "title": "Deutsche Welle: Конференцията в Познан – пътят на Западните Балкани към ЕС е трънлив"}
{"url": "http://www.focus-news.net/news/2019/07/03/2676515/veliko-tarnovo-internet-platforma-pozvolyava-na-mladezhi-ot-balgariya-i-rumaniya-da-si-nameryat-rabota-ili-stazh-za-letnite-mesetsi.html", "text": "Интернет платформа позволява на младежи от България и Румъния да си намерят работа или стаж за летните месеци. В нея до момента има регистрирани над 1000 работодатели от двете държави. Това обясни при закриването на дейностите Славина Арсенова, представител на едно от сдруженията, партньори по дейностите, предаде репортер на  Радио „Фокус“ – Велико Търново . Арсенова добави, че страницата е един от продуктите, реализиран след съвместен проект, финансиран по програмата за трансгранично сътрудничество Интеррег V-A Румъния – България. В рамките му се проведоха обучения за създаване и управление на проекти, в които участваха над 350 ученици от двете държави.  \r\nЦелта е да се подкрепи и стимулира младежката заетост. В проекта се включиха ученици от осем български, които и Велико Търново, и седем румънски града. Продължителността му беше 2 години, а стойността – 654 хил. евро. „Това, което успяхме да направим, е да укрепнем знанията им в дейностите по управление на проекти и да насърчим младите да си търсят работа чрез сайта esummerjobs.eu. Какво направихме за две години – седем обучителни сесии в Румъния и осем в България. В тях имаше по 25 ученика, като само от Велико Търново училищата, които участваха са 4“, допълни Славина.  \r\nАндрей Стоян, партньор от румънска страна поясни, че идеята е била чрез интерактивност младежите да получат приложни познания и да се научат да работят в и за екип. Той уточни, че горепосоченият интернет сайт е безплатен както за работодателите, така и за учениците. Стажовете могат да са платени и безвъзмездни. „Вече имаме и фирми, които заявиха, че са получили автобиографии и са наели за стаж или лятна работа ученици, които са кандидатствали по нашата платформа“, посочи още Андрей Стоян.   \r\nПроектът ще има устойчивост и се предвижда в следващите пет години платформата да се развива активно и да помага на все повече млади хора. \r\nЛуиза ТРАНЧЕВА", "date": "2019.07.03", "title": "Велико Търново: Интернет платформа позволява на младежи от България и Румъния да си намерят работа или стаж за летните месеци"}
{"url": "http://www.focus-news.net/news/2019/07/03/2676516/nikola-doychev-df-plovdiv-112-3-byaha-po-serioznite-sluchai-s-postradali-po-vreme-na-tretoto-izdanie-na-festivala-hills-of-rock.html", "text": "На три по-сериозни случаи с пострадали са се отзовали екипите на Доброволно формирование „Пловдив 112“ по време на третото издание на фестивала „Hills of Rock“ в града. Това каза за  Радио „Фокус“ – Пловдив  Никола Дойчев, експерт по първа помощ към ДФ „Пловдив 112“ и Община Пловдив. По думите му единият от случаите е бил свързан с тежка алергична реакция, изискваща спешна намеса с медикаменти. „Вторият по-сериозен случай касаеше порезна рана на бедрото с дълбочина около 3 милиметра. Само за сравнение, кожата е с дебелина около 1,5-2 мм, а това беше достигнало до подкожието. Тази рана също изискваше неотложна намеса. Направихме тампонираща превръзка на пострадалия, след което беше откаран за шев в болнично заведение“, обясни Дойчев. \r\nЕкспертът посочи, че най-тежкият случай е регистриран още в първия ден на фестивала „Hills of Rock“, когато над града валя продължителен проливен дъжд, придружен с гръмотевици и студен вятър. „Заради рязката смяна на температурата и валежите, пострадалият е получил много тежка хипотермия. Имаме машини, които измерват нивото на кислород в кръвта (сатурация) и пулса. Нормалният пулс е от 60 до 100, при този пострадал беше 35. Нормалната сатурация е 95-100 %, при този пострадал беше 86 %. Под 85 % вече се счита за животозастрашаващо, много тежко състояние. Наложи се да извикаме екип на Спешна помощ, който се отзова много бързо, за да вземат необходимите мерки с вливане на топлинни разтвори и да закарат пострадалия в болнично заведение“, разказа Никола Дойчев. \r\nОбщо 23 души са се нуждаели от помощ по време на тридневния рок фестивал в Пловдив. „Става въпрос за по-млади хора, повечето от тях чужденци. Като изключим трите по-тежки случаи, останалите бяха сравнително по-леки и свързани с топлинно изтощение, леки наранявания с кръв, изкълчен глезен и други подобни“, коментира експертът. \r\n„Като цяло не изпитахме някакви сериозни трудности откъм обезпечаване здравето и безопасността на посетителите на фестивала. Всичко се получи много добре, точно както го бяхме планирали. Бяхме разпределени на точни ключови зони, не се наложи смяна на позициите в последния момент“, посочи Дойчев. \r\nНа въпрос кое от трите издания на фестивала „Hills of Rock“ се е оказало най-трудно за екипите на ДФ „Пловдив 112“, той отговори, че това е изданието през миналата 2018 година, когато хедлайнери бяха Iron Maiden. „Tогава имаше много хора и трябваше да бъдем постоянно нащрек дали ще се случи нещо. При групата музиката беше много по-силна и нямахме възможност да се чуваме много добре помежду си с радиокомуникациите. Затова ни беше доста по-трудно по време на второто издание. Сега смея да кажа, че нямахме никакви проблеми с радиокомуникациите, всички се чувахме ясно и отчетливо. На момента разбирахме къде има някой, който се нуждае от нашата помощ“, коментира Никола Дойчев. \r\nТони МИХАЙЛОВ", "date": "2019.07.03", "title": "Никола Дойчев, ДФ „Пловдив 112“: 3 бяха по-сериозните случаи с пострадали по време на третото издание на фестивала „Hills of Rock“"}
{"url": "http://www.focus-news.net/news/2019/07/03/2676521/ivan-ivanov-kam-ministar-mladen-marinov-elate-da-obyasnite-za-zaplashtaneto-na-noshtniyat-trud-na-sluzhitelite-na-mvr.html", "text": "„Необходимо е министърът на вътрешните работи Маринов да дойде на вътрешна комисия, за да се обсъди един изключително важен въпрос – напрежението сред служителите на МВР, засягащо заплащането на нощния труд”. Това заяви на заседание на Комисията по вътрешна сигурност и обществен ред народният представител от ПГ на „БСП за България” Иван Иванов, съобщиха от пресцентъра на  партията . По думите му темата касае нормалното функциониране на министерството и трябва министърът да дойде, за да бъде изслушан и да даде своето становище какви мерки ще бъдат предприети.  \r\nИванов подчерта, че съгласно правилника за дейността на Комисията за вътрешна сигурност и обществен ред, министърът е трябвало да се яви днес, за да бъде изслушан, но в дневния ред на комисията за днешното заседание няма включена точка за изслушване на министъра.", "date": "2019.07.03", "title": "Иван Иванов към министър Младен Маринов: Елате да обясните за заплащането на нощният труд на служителите на МВР"}
{"url": "http://www.focus-news.net/news/2019/07/03/2676518/d-r-dimitar-doychinov-kozhen-lekar-prez-lyatoto-slantseto-okazva-ogromno-vliyanie-varhu-kozhata-i-tryabva-da-se-predpazvame-ot-nego.html", "text": "През лятото слънцето оказва огромно влияние върху кожата и трябва да се предпазваме от него. Това каза за  Радио „Фокус“- Пирин  д-р Димитър Дойчинов, специалист кожни и венерически заболявания. Той обясни, че става дума за най-различни последствия за хората – от едно обикновено слънчево изгаряне до остри алергични реакции, които слънцето дава само по себе си или в комбинация с други външни алергени, като например козметиките или зеленината. По думите му в нашите географски ширини слънцето е изключително силно. Според него е изключително важно хората да си изградят навик да използват качествени слънцезащитни кремове, като в аптечната мрежа има доста разнообразни и качествени такива. „В съвременния свят има доста добри слънцезащитни фактори и човек, ако знае, че има някакви проблеми със слънцето, винаги може да намира начин за кратко време да си свърши работата на открито и да се прибере на сянка“, отбеляза д-р Дойчинов. Специалистът посочи, че облеклото също е изключително важно, като хората трябва да имат навика да използват шапки, както и ризи от по-леки материи като лен или памук. \r\nНатали СТЕФАНОВА", "date": "2019.07.03", "title": "Д-р Димитър Дойчинов, кожен лекар: През лятото слънцето оказва огромно влияние върху кожата и трябва да се предпазваме от него"}
{"url": "http://www.focus-news.net/news/2019/07/03/2676517/varna-70-godishen-mazh-e-postradal-pri-intsident-v-moreto-kray-yuzhniya-plazh-v-grada.html", "text": "Мъж на възраст над 70 години бе отведен в болница днес преди обед след инцидент в морето на Южния плаж, предаде репортер на  Радио „Фокус“ – Варна . Мъжът е от Плевен и въпреки забранителния червен флаг, поставен на спасителския пост, влязъл във водата да се изкъпе. На излизане от морето му прилошало и колабирал. Тъй като днес вълнението е около 2 - 3 бала, една вълна го е завъртяла и се е нагълтал с вода и пясък.  Спасители веднага са го извадили на сушата, а медицинското лице на плажа му е оказало първа помощ. Мъжът е изваден контактен, но с много ниско кръвно. Подаден му е кислород и след като е стабилизиран, е качен в линейка и отведен в Университетската болница „Св. Марина“. Медици и спасители предупреждават възрастните хора и тези с хронични заболявания да избягват да посещават плажовете в най-топлите дни през юли и август. \r\nДиана СТОЕВА", "date": "2019.07.03", "title": "Варна: 70-годишен мъж е пострадал при инцидент в морето край Южния плаж в града"}
{"url": "http://www.focus-news.net/news/2019/07/03/2676520/gabrovo-zadarzhan-e-mazhat-zaplashval-da-skochi-ot-most-kray-grada-otkrito-e-tyaloto-na-deteto.html", "text": "Задържан е мъжът, заплашвал да скочи от мост край града, открито е тялото на детето. Това съобщиха от пресцентъра на  МВР . Към 6.30 часа в полицията в Габрово е получен сигнал за мъж, който се готви да скочи от мост на околовръстния път на града. Към мястото незабавно са насочени екипи на МВР и Спешна помощ с готовност за бърза реакция. С усилията и на психолог от Института по психология на МВР в Плевен към 10.00 часа мъжът е убеден да се изтегли от опасното място. Той е задържан в ареста на полицията, с него работата на психолози и медици продължава.  \r\nПри първоначалния оглед в местността под съоръжението е открито тяло на дете. И в момента екипи от криминалисти са на местопроизшествието и извършват допълнителни огледи. Разследването по образуваното досъдебно производство продължава под ръководството на Окръжна прокуратура - Габрово.", "date": "2019.07.03", "title": "Габрово: Задържан е мъжът, заплашвал да скочи от мост край града, открито е тялото на детето"}
{"url": "http://www.focus-news.net/news/2019/07/03/2676526/premierat-boyko-borisov-vazlozhil-sam-proverka-za-izdavaneto-na-bolnichni-koito-sa-15-mln-poveche-ot-minalata-godina.html", "text": "Възложил съм проверка на прокуратурата и МВР за издаването на болнични, които са 1,5 млн. повече от миналата година. Това каза министър-председателят Бойко Борисов при представяне на резултатите от първото тримесечие на 2019 г. за тенденциите и нивата на незаконна търговия с цигари от проучването на празните опаковки, предаде репортер на  Агенция „Фокус“ . „Нещо, което много ме тревожи, сутринта съм го възложил за проверка, за да вземем мерки с прокуратурата и МВР. Миналата година болничните са били 2 млн. досега са 3,5 млн.\", заяви Борисов. \"Това е страхотен бич и за работодателите. Някой си пълни джобчетата с раздаване на болнични, първите дни ги плаща работодателят, а после държавата започва да ги плаща“, коментира премиерът. \"Това са 1,5 млн. повече заболели, което няма как да е истина. Отчита се, че големи групи от хора, взимат болнични и отиват да берат гъби, ябълки, като през това време си им текат заплати”, обясни Бойко Борисов. „Не ни е приятно да арестуваме доктори или медицински лица, защото всеки от нас дълбоко ги уважава, но ги приканваме да спрат тази практика, защото много сериозно сме се заели с нея“, обърна внимание той. „Толкова много искания имаме за повишаване на заплати, така, че всеки 1 лев ни е важен“, каза още министър-председателят. \r\nДаяна ДЮЛГЕРОВА", "date": "2019.07.03", "title": "Премиерът Бойко Борисов: Възложил съм проверка за издаването на болнични, които са 1,5 млн. повече от миналата година"}
{"url": "http://www.focus-news.net/news/2019/07/03/2676524/tass-nay-malko-80-dushi-sa-postradali-pri-stalknoveniya-v-izrael.html", "text": "Най-малко 80 души бяха ранени при сблъсъци между израелската полиция и протестиращите членове на етиопската еврейска общност в страната. Това съобщи вестник Izrael Hayom в сряда, цитиран от  TACC . \r\nСпоред вестника са пострадали 47 полицаи. През последното денонощие бяха задържани 60 протестиращи. \r\nДемонстрантите, повечето от които са членове на етно-културната група на фалашите (етиопски евреи), блокираха снощи главните магистрали на страната, настояващи да се сложи край на расизма и \"полицейски произвол срещу членове на общността\". В няколко града протестиращите влязоха в сблъсъци с полицията. \r\nИзраелският премиер Бенямин Нетаняху написа в социалната мрежа „Туитър“, че \"етиопската общност е скъпа за Израел и наистина е изправена пред проблеми, изискващи решение\". В същото време ръководителят на правителството призова демонстрантите да деблокират пътищата и не забравят, че \"Израел е правова държава, в която блокирането на пътищата е недопустимо и всички трудности трябва да бъдат преодолени в рамките на закона\". \r\nВъв вторник в различни градове в Израел започнаха масови протести на фалашите срещу \"системна жестокост\" срещу тях от страна на полицията на страната. Причината за изказванията е убийството на 19-годишен етиопски евреин Саломон Тека от полицейски служител в Хайфа при спорни обстоятелства на 30 юни. Задържаният полицай скоро бе освободен и му бе наложена мярка за неотклонение „подписка“, което предизвика демонстрации. Протестиращите говорят за расизма на израелското общество и дискриминацията срещу фалашите в обществената и социално-икономическата сфера в Израел.  Юлиян Марков", "date": "2019.07.03", "title": "TAСС: Най-малко 80 души са пострадали при стълкновения в Израел"}
{"url": "http://www.focus-news.net/news/2019/07/03/2676527/polina-atanasova-hudozhestvena-galeriya-darenie-kolektsiya-svetlin-rusev-pleven-otbelyazvame-220-g-ot-rozhdenieto-na-pushkin-s-muzikalno-poetichen-retsital.html", "text": "Отбелязваме 220 г. от рождението на Пушкин с музикално-поетичен рецитал. Това каза за  Радио „Фокус“   Полина Атанасова, директор на Художествена галерия дарение ,,Колекция Светлин Русев“ в Плевен, по повод събитието от 16.00 часа в галерията. ,,Галерията е домакин на събитието.  Инициативата за литературната среща е на Българо-руски клуб „Дружба“ и Творческо обединение „Зора“, каза Полина Атанасова. ,,Ще прозвучат стихове и много музика. С музикални изпълнения ще ни зарадват Саня Табакова и Красимир Кунчев. Приканвам почитателите на творчеството на руския литературен колос да заповядат в галерията“, каза още Полина Атанасова.  \r\nВиолета КРЪСТЕВА", "date": "2019.07.03", "title": "Полина Атанасова, Художествена галерия дарение ,,Колекция Светлин Русев“ - Плевен: Отбелязваме 220 г. от рождението на Пушкин с музикално-поетичен рецитал"}
{"url": "http://www.focus-news.net/news/2019/07/03/2676525/dobrich-23-to-izdanie-na-folklorniya-sabor-teketo-shte-se-provede-na-20-yuli.html", "text": "23-то издание на фолклорния събор „Текето“ ще се проведе на 20 юли, предаде кореспондентът на  Радио „Фокус” – Варна . На Илинден край манастира „Свети пророк Илия“ самодейни състави от Североизточна България за поредна година ще огласят с песни и танци местността край село Александрия. Новост в конкурса на събора е обособяването на мъжките певчески групи в отделна категория. Тя се въвежда след миналогодишното издание, когато са се явили няколко мъжки състава, които са показали изключителни в художествено и вокално отношение изпълнения. По настояване на журито в нова категория се отделят и децата, изпълнители на народни песни и мелодии, тъй като и при тях съществуват особености, които ги отличават от изпълненията на възрастните, като по този начин ще се постигне по-обективно оценяване. Наградният фонд за тазгодишното издание е разпределен в шест основни категории – танцови състави, групи за народно пеене, танцово-певчески колективи, индивидуални изпълнители – певци и инструменталисти. Фолклорният събор ще бъде открит в 10.00 часа.  \r\nЖулиета НИКОЛОВА", "date": "2019.07.03", "title": "Добрич: 23-то издание на фолклорния събор „Текето“ ще се проведе на 20 юли"}
{"url": "http://www.focus-news.net/news/2019/07/03/2676519/d-r-daniela-daritkova-gerb-ostavame-na-tvardata-si-pozitsiya-za-1-lev-partiyna-subsidiya.html", "text": "Ще подкрепим промените в Закона за държавния бюджет във варианта, който беше внесен от Министерски съвет и субсидията трябва да остане 1 лв. на глас. Това каза по време на брифинг в парламента председателят на ПГ на ГЕРБ д-р Даниела Дариткова след среща с \"Обединени патриоти\", предаде репортер на  Агенция \"Фокус\" . „След среща с колегите от коалицията, проведохме разговори и обсъдихме предложенията, които са внесени и които предстои да бъдат разглеждани по отношение на субсидията на партиите\", съобщи тя. \"От ПП ГЕРБ оставаме на твърдата си позиция за първоначално внесения законопроект от Министерски съвет и подкрепа субсидията за глас да остане 1 лев\", обяви Дариткова. \"С коалиционните партньори поехме ангажимент след това да продължим разговора за това как може да бъде ревизиран Законът за политическите партии, така че да се търсят решения, които те смятат за по-рационални по отношение на финансирането на политическите партии“, посочи д-р Дариткова.  \r\nДеница КИТАНОВА", "date": "2019.07.03", "title": "Д-р Даниела Дариткова, ГЕРБ: Оставаме на твърдата си позиция за 1 лев партийна субсидия"}
{"url": "http://www.focus-news.net/news/2019/07/03/2676523/dimitar-nikolov-kmet-na-burgas-ako-iskame-da-sme-moderen-grad-s-moderno-zdraveopazvane-tryabva-da-se-otdelyat-vse-poveche-pari.html", "text": "Ние трябва да увеличим средствата и бюджетите по изграждането на нови и съвременни болници, технологии, машини и квалифициране на специалисти. Това каза пред журналисти кметът на Община Бургас Димитър Николов по повод проекта за изграждането на нова сграда към Комплексния онкологичен център, предаде репортер на  Радио „Фокус“ – Бургас . „Коментирахме какво ще правим с онкологията в Бургас, как да направим така, че бургаските пациенти да не ходят в другите градове. Това, което се прави в чужбина, в София, в Пловдив и във Варна, трябва да се направи и тук, само че да го направим още по-добре и да бъде с най-съвременна апаратура. Бургаските пациенти се записват месеци наред и чакат ред, за да отидат и да си направят изследвания и качествена диагностика“, добави Николов. По думите му всичко това ще се прекрати и всички бургаски пациенти, както и пациентите от Ямболския окръг, ще се преглеждат в Бургас, а специалистите ще правят качествен анализ. Той заяви, че не само диагностиката ще стане по-точна и по-прецизна, но и самото третиране на раковите клетки в най-трудните места ще стане изключително прецизно. „Това, разбира се, не е достатъчно, защото това, което сега започваме, е една подготовка за още по-голяма крачка. Ние сравнихме колко процента се инвестират в България за здравеопазване и колко се инвестират в Съединените американски щати. Ние трябва да увеличим средствата и бюджетите по изграждането на нови болници, като вече имаме възможност да обучаваме и лекари, за да можем да намалим болките, проблемите, стреса и тревогите на бургаските пациенти, че ги чака неизбежното. Ние трябва да обърнем тази песимистична крива“, посочи още кметът. Той допълни, че това не става само с добри пожелания, а става с нерви, тичане, носене на папки, чертежи и борба. „Стигнахме до тук и продължаваме напред, защото трябва да се направи новата сграда, в която да има най-съвременната хирургия, но трябва да се подготвим за много работа“, заяви Димитър Николов. \r\nМария КУРТЕВА", "date": "2019.07.03", "title": "Димитър Николов, кмет на Бургас: Ако искаме да сме модерен град с модерно здравеопазване, трябва да се отделят все повече пари"}
{"url": "http://www.focus-news.net/news/2019/07/03/2676529/plovdiv-66-godishen-koloezdach-e-postradal-pri-katastrofa-na-bul-balgariya.html", "text": "66-годишен колоездач е пострадал при катастрофа на бул. „България“ в Пловдив. Това съобщиха за  Радио „Фокус“ – Пловдив  от ОДМВР. Около 18.40 часа снощи, при излизане от бензиностанция на бул. „България“, лек автомобил „Рено“ е отнел предимството и е блъснал преминаващ по велоалея 66-годишен колоездач. Мъжът е настанен в болница за наблюдение. Взета му е кръвна проба за алкохол. С дрегер е изпробван 61-годишният шофьор на колата, като резултатът е отрицателен. Образувано е досъдебно производство.", "date": "2019.07.03", "title": "Пловдив: 66-годишен колоездач е пострадал при катастрофа на бул. „България“"}
{"url": "http://www.focus-news.net/news/2019/07/03/2676530/kyustendil-kontserti-i-sabori-sa-osnovniyat-aktsent-v-yulskiya-kulturen-kalendar-na-obshtinata.html", "text": "Концерти и събори са основният акцент в юлския културен календар на Община Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Общината. На 12 юли в местността Голеш ще се състои традиционният Международен събор „Краище”, а от до 14 юли в лесопарк „Хисарлъка” ще се проведе мотосъбор „Нощни вълци”. На 20 юли в местност Три буки се организира събор на пенсионерите. В културния календар са залегнали и много концерти. На 4 юли ще се състои концерт на смесен хор „Братство”. На 13 юли се организира концерт на Фолк арт формация, а на 17 юли – клавирна битка на Юнуей Хюе, Ромео Смилков и Мартин Дафинов. Музикална компания „Пей сърце” ще представи своя концерт на 20 юли. На 31 юли ще се проведе концерт в памет на народния певец Благовест Порожанов. От 25 до 27 юли ще се състои фолклорният фестивал „Сребърна пафта”. \r\nВенцеслав ИЛЧЕВ", "date": "2019.07.03", "title": "Кюстендил: Концерти и събори са основният акцент в юлския културен календар на Общината"}
{"url": "http://www.focus-news.net/news/2019/07/03/2676531/premierat-boyko-borisov-razporedil-sam-na-mzhg-i-babh-da-zapochnat-protseduri-po-praskane-sreshtu-komari-kray-dunava.html", "text": "Разпоредил съм на МЗХГ и БАБХ да започнат процедури по пръскане срещу комари край Дунава. Това каза министър-председателят Бойко Борисов при представяне на резултатите от първото тримесечие на 2019 г. за тенденциите и нивата на незаконна търговия с цигари от проучването на празните опаковки, предаде репортер на  Агенция „Фокус“ . \"Разпоредил съм на земеделието и БАБХ, защото по Дунава от комари, насекоми и въшки е страшно бедствие. От този климат, това всичко избуява. Сега тепърва ще почнем с процедурите“, посочи той. „Това означава, че най-рано в началото на август да приключат, ако няма обжалвания. Помолил съм ги да се свържат с кметовете, за да ни улеснят“, коментира премиерът. „Трябва със самолет да се пръска около Дунава, защото и да пръскаш в населеното място няма да има ефект\", поясни той. По думите му Министерството на земеделието, храните и горите ще предупреди всички пчелари и животновъди за предстоящите действия. \"В рамките на днешния и утрешния ден ще направим такива действия, за да спасим хората от това бедствие”, добави министър-председателят. \r\nДаяна ДЮЛГЕРОВА", "date": "2019.07.03", "title": "Премиерът Бойко Борисов: Разпоредил съм на МЗХГ и БАБХ да започнат процедури по пръскане срещу комари край Дунава"}
{"url": "http://www.focus-news.net/news/2019/07/03/2676534/pazardzhik-natsionalniyat-folkloren-sabor-sv-konstantin-2019-shte-se-provede-na-27-i-28-yuli.html", "text": "Тазгодишното издание на Националния фолклорен събор „Св. Константин 2019“ ще се проведе на 27 и 28 юли, съобщиха от пресцентъра на  Община Пещера . Новото тази година е, че ще се явят групи с обреден фолклор – обичаи. Участниците ще бъдат оценявани от 5-членно професионално жури. За разлика от предишните години, тази година в края на всеки от двата дни ще има церемонии по награждаване. Освен участието на групи от цялата страна, по традиция ще има богата културна програма с участието на народен оркестър, фолклорен изпълнител и танцов ансамбъл.", "date": "2019.07.03", "title": "Пазарджик: Националният фолклорен събор „Св. Константин 2019“ ще се проведе на 27 и 28 юли"}
{"url": "http://www.focus-news.net/news/2019/07/03/2676522/volen-siderov-ataka-ne-tryabva-da-pravim-krachka-nazad-sas-subsidiyata-ot-1-lev-da-se-tarsyat-drugi-varianti-oznachava-che-byagame-ot-tova-koeto-horata-iskat.html", "text": "Не трябва да правим крачка назад със субсидията от 1 лев, да се търсят други варианти означава, че бягаме от това, което хората искат. Това каза по време на брифинг в парламента лидерът на \"Атака\" Волен Сидеров след среща с ГЕРБ, предаде репортер на  Агенция \"Фокус\" . Той допълни, че колегите му от НФСБ и ВМРО също са присъствали на срещата с ГЕРБ. „От името на партия \"Атака\" ще отговоря, защото те са на друго мнение. Ние депутатите от \"Атака\" сме също на мнение, че субсидията трябва да остане 1 лев, както беше гласувано в зала със 117 „за“. Всички от „Обединени патриоти“ гласуваха „за“. Няма как сега да правим крачка назад“, посочи Сидеров. Той обърна внимание на референдума по тази тема. „Харесва ни, не ни харесва, това е гласът на българина“, коментира той. Сидеров припомни, че в периода 2005-2009 г. \"Атака\" е работила без субсидии и е вкарала трима евродепутати и 21 народни представители на балотаж с Георги Първанов. „Така че, когато искаш- можеш“, допълни още лидерът на \"Атака\". \r\nДеница КИТАНОВА", "date": "2019.07.03", "title": "Волен Сидеров, \"Атака\": Не трябва да правим крачка назад със субсидията от 1 лев- да се търсят други варианти означава, че бягаме от това, което хората искат"}
{"url": "http://www.focus-news.net/news/2019/07/03/2676528/valeri-simeonov-nfsb-s-gerb-se-sporazumyahme-zakonat-za-byudzheta-za-subsidiite-da-se-gleda-sas-zakona-za-politicheskite-partii-ako-nyakoy-se-otmyata-da-si-nosi-otgovornostta.html", "text": "С ГЕРБ се споразумяхме Законът за бюджета за субсидиите да се гледа със Закона за политическите партии - ако някой се отмята, да си носи отговорността. Това каза лидерът на НФСБ Валери Симеонов пред журналисти в Народното събрание, предаде репортер на  Агенция \"Фокус\" . „Ние сме показали на първо гласуване, че искаме намаляване\", посочи Симеонов. \"Аз съм бил на политически съвет с председателя на ПП ГЕРБ Бойко Борисов, както и с Владислав Горанов и Томислав Дончев, там други неща сме говорили. Както чухте от брифинга след политическия съвет, трябваше законопроекта за бюджета да се гледа заедно със Закона за политическите партии. Това е споразумението на политическия съвет на коалицията. Това е споразумението, ако някой се отмята да си поеме отговорността за това“, каза още Симеонов. „Не знам кой управлява ГЕРБ всъщност и на кого да вярваме. На това, което сме се договорили на политическия съвет или това, което се изнася от парламентарното ръководство на партията. Просто ще трябва да се уточнят, да получим един категоричен отговор на коя позиция са, защото става въпрос за две противоположни позиции, и тогава ще ви дам отговори“, допълни още лидерът на НФСБ.  \r\nДеница КИТАНОВА", "date": "2019.07.03", "title": "Валери Симеонов, НФСБ: С ГЕРБ се споразумяхме Законът за бюджета за субсидиите да се гледа със Закона за политическите партии - ако някой се отмята, да си носи отговорността"}
{"url": "http://www.focus-news.net/news/2019/07/03/2676537/kyustendil-nula-tochki-e-nay-niskiyat-rezultat-ot-izpitite-pri-sedmoklasnitsite-nay-visokiyat-e-188-tochki.html", "text": "Нула точки е най-ниският резултат от изпитите при седмокласниците, най-високият е 188 точки. Това съобщиха за  Радио „Фокус” – Кюстендил  от Регионално управление на образованието – Кюстендил. Данните от положените изпити по български език и литература и по математика сочат, че един от седмокласниците е получил 0 точки и от двата изпита. Едно момче има 0 точки по български език и литература, а едно момиче 0 точки по математика. Само едно момче от областта има 188 точки, което е и най-високия резултат от двата изпита в областта. Три момичета имат съответно по 177, 178 и 179 точки на изпитите от двата предмета. Най-масовите точки по математика са в границите от 8 до 19. По български език са от 44 до 77. По отделно по двата предмета няма седмокласници получили точки от 98 до 200. \r\nВенцеслав ИЛЧЕВ", "date": "2019.07.03", "title": "Кюстендил: Нула точки е най-ниският резултат от изпитите при седмокласниците, най-високият е 188 точки"}
{"url": "http://www.focus-news.net/news/2019/07/03/2676536/sport-meksiko-pobedi-haiti-s-duzpa-v-prodalzheniyata.html", "text": "Раул Хименес вкара от дузпа в третата минута на първото продължение и Мексико спря впечатляващия рейд на Хаити към финала на КОНКАКАФ „Голд къп“. Така седемкратните шампиони ще играят за осмата си титла в неделя на \"Солджър Фийлд\" в Чикаго срещу САЩ или Ямайка. \r\nМексико, явен фаворит на стадиона на Аризона Кардинълс от НФЛ, така и не успя да намери път към вратата на хаитяните, които постепенно натрупаха самочувствие и стигнаха до нулево равенство в редовното време. \r\nХименес обаче получи дузпа в 93-та минута, когато беше съборен от Ерве Базил в наказателното поле и изпрати топката зад Джони Пласиди за 1:0. Хаити не се отказа и атакува свирепо до края на продълженията, като в 119-та минута Микеал Габриел Кантав удар напречната греда и в последствие топката беше уловена от Гийермо Очоа. \r\nХаити, под номер 101 в световната ранглиста, спечели срещу Канада на четвъртфиналите и записа най-доброто си постижение от 1974-а година насам, когато се класира за световното първенство. Отборът от карибския басейн определено беше приятната изненада на тазгодишната надпревара.", "date": "2019.07.03", "title": "Спорт: Мексико победи Хаити с дузпа в продълженията"}
{"url": "http://www.focus-news.net/news/2019/07/03/2676538/premierat-boyko-borisov-80-trafikanti-sme-zadarzhali-ot-nachaloto-na-godinata-nay-dobrite-sme-v-evropa-v-tazi-sfera.html", "text": "80 трафиканти сме задържали от началото на годината, най-добрите сме в Европа по тази сфера. Това каза министър-председателят Бойко Борисов при представяне на резултатите от първото тримесечие на 2019 г. за тенденциите и нивата на незаконна търговия с цигари от проучването на празните опаковки, предаде репортер на  Агенция „Фокус“ . „МВР и прокуратурата направиха десетки операции относно трафика на хора. От началото на годината са задържани 80 лица – говорим за трафиканти, а не мигранти. От тях с влезли в сила присъда са 30“, коментира той. „Най-добрите сме в Европа и по тази сфера. Всичко това е забелязано от правителствата на Европа“, изтъкна Борисов.  \r\n\"Призовавам всички, които работят за цигарите да се включат и в сферата на петрола – горивата, за да имаме по-разностранна информация. Работим много сериозно и по захарните изделия, както и по ТЕЛК-вете. Не го казвам случайно, виждате какви безобразия се правят там“, добави премиерът.  \r\nДаяна ДЮЛГЕРОВА", "date": "2019.07.03", "title": "Премиерът Бойко Борисов: 80 трафиканти сме задържали от началото на годината, най-добрите сме в Европа в тази сфера"}
{"url": "http://www.focus-news.net/news/2019/07/03/2676539/pregled-na-mezhdunarodnite-novini-do-13-chasa-agentsiya-fokus.html", "text": "Държавният глава на Албания Илир Мета предложи в страната да бъдат проведени предсрочни парламентарни и президентски избори, за да се преодолее политическата криза, предава излъчващият на албански език скопски телезионен канал  \"Алсат-М\" . \r\nДатата, която предложи Мета за гласуването, е 13 октомври. \"Ще се кандидатирам за президент. (Премиерът) Еди Рама и доминираният от Социалистическата партия парламент, които не ме искат, да предложат който искат кандидат. Това е пътят за разрешаване на тази, за съжаление, ужасна криза\", привежда телевизията думите на албанския държавен глава. \r\n***  Малко по-малко от два месеца преди изборите за регионален парламент във федералната провинция Бранденбург, Германската социалдемократическа партия (ГСДП) и \"Алтернатива за Германия\" (АфД) изравниха сили. Това показват резултатите от последните проучвания, съобщава германският национален ежедневник  Die Frankfurter Allgemeine Zeitung . \r\nИ двете партии може да разчитат на подкрепата на 19% от избирателите в провинцията, показват данните от анкетата. Така социалдемократите запазват процентите си от майските проучвания, докато АфД губи един процент. Трета политическа сила в Бранденбург е Християндемократическият съюз (ХДС) с 18%. Следва \"Левица\" с 16%. \"Зелени\" събират същата подкрепа.  \r\nИзборите за регионален парламент в Бранденбург ще се проведат на 1 септември. \r\n***  Близо 40 мигранти са загинали, а повече от 70 други са ранени при въздушен удар по център за задържане в предградие на либийската столица Триполи, предава  AFP , като се позовава на информация от говорител на местните служби. \r\n\"Това е предварителна оценка, жертвите може да са повече\", предупреди говорителят Осама Али, като уточни, че в центъра е имало около 120 души. \r\n***  Албания и Косово подписаха споразумение за откриването на съвместни дипломатически мисии, съобщава скопското електронно издание  \"Локално\" . \r\nСпоред документа, подписан в Тирана от министрите на външните работи на двете страни Генц Чакай и Беджет Пацоли, се предвижда стартиране на дейности за откриване на съвместни посолства и консулски служби. Споразумението очертава и обща стратегия в областта на външната политика. По думите на първия дипломат на Тирана, то се основава на четири стълба на общи интереси на Албания и Косово на международната сцена. \r\n\"Четирите стълба са: политика, дипломация, професионализъм на служителите и дипломатическа култура. Наред с другото, Република Албания се ангажира с конкретно представяне, защита и утвърждаване на политическите нагласи на Република Косово във всички случаи, в които нейното присъствие и утвърждаване на политическите възгледи е невъзможно по обективни причини. Освен това Албания ще предприеме специална кампания, насочена към укрепване на държавността на Косово в международен план\", обяви Чакай. \r\nСпоразумението, според двамата министри, отваря нова глава в отношенията между Албания и Косово. \r\nВицепремиерът на Косово и първи дипломат на Пришина, който се обръща към Чакай с думите \"мой брат\", заяви, че Косово е \"стая в нашия общ дом\". \r\n\"Заедно ще бъдем по-силни,\" увери Пацоли. \r\n*** Четирима кандидати от Германия, Испания, Италия и Чехия претендират за председателство на Европейския парламент (ЕП). Това се посочва в прессъобщението на ЕП във вторник, цитирана от  TACC \r\nСред кандидатите са две жени - германка Ска Келер от фракцията \"Зелени-европейски свободен алианс\" и испанката Сира Рего, която представлява политическата група \"Европейска обединена левица\" / \"Ляво-зелените на Севера\", както и двама мъже – представителя на Алианса на социалистите и демократите - италианецът Давид Сасоли и чехът Ян Захрадил, който е номиниран от фракцията на европейските консерватори и реформисти. \r\nКандидатите от други политически фракции в момента не се съобщават \r\nКакто се припомня в пресслужбата на организацията, изборите за председател на ЕП ще се проведат в сряда чрез тайно гласуване. За да спечели, кандидатът ще трябва да получи абсолютно мнозинство. Ако никой не спечели в първия кръг, те могат да бъдат номинирани отново във втория и третия кръг заедно с нови кандидати. \r\n*** Централната избирателна комисия (ЦИК) на Гагауската автономия на Молдова одобри резултатите от избора на башкан (глава) на автономията, спечелен от Ирина Влах, която започва втори мандат на този пост, предава  TACC \r\nВлах получи 49742 гласа (91,27%) от 55 380 избиратели, участвали в гласуването, се казва в документа. Според председателя на ТАСС ЦИК Иван Комур окончателният протокол ще бъде изпратен за утвърждаване в Апелативната палата в столицата Комрат. \r\nБашканът на Гагаузия  оглавява  Изпълнителния комитет на автономията и е член на кабинета на министрите на Молдова. Автономията е сформирана в съответствие с молдовския парламентарен указ, приет през декември 1994 г. относно нейния специален статут. Това сложи край на конфронтацията, започнала през 1990 г., когато след борбата за националното възраждане гагаузите провъзгласиха своята република, а Кишинев се опита да я ликвидира със сила. Съветските войски помогнаха тогава да се избегне кръвопролитие.  \r\n*** Най-малко 80 души бяха ранени при сблъсъци между израелската полиция и протестиращите членове на етиопската еврейска общност в страната. Това съобщи вестник Izrael Hayom в сряда, цитиран от  TACC . \r\nСпоред вестника са пострадали 47 полицаи. През последното денонощие бяха задържани 60 протестиращи. \r\nДемонстрантите, повечето от които са членове на етно-културната група на фалашите (етиопски евреи), блокираха снощи главните магистрали на страната, настояващи да се сложи край на расизма и \"полицейски произвол срещу членове на общността\". В няколко града протестиращите влязоха в сблъсъци с полицията. \r\nИзраелският премиер Бенямин Нетаняху написа в социалната мрежа „Туитър“, че \"етиопската общност е скъпа за Израел и наистина е изправена пред проблеми, изискващи решение\". В същото време ръководителят на правителството призова демонстрантите да деблокират пътищата и не забравят, че \"Израел е правова държава, в която блокирането на пътищата е недопустимо и всички трудности трябва да бъдат преодолени в рамките на закона\". \r\nВъв вторник в различни градове в Израел започнаха масови протести на фалашите срещу \"системна жестокост\" срещу тях от страна на полицията на страната. Причината за изказванията е убийството на 19-годишен етиопски евреин Саломон Тека от полицейски служител в Хайфа при спорни обстоятелства на 30 юни. Задържаният полицай скоро бе освободен и му бе наложена мярка за неотклонение „подписка“, което предизвика демонстрации. Протестиращите говорят за расизма на израелското общество и дискриминацията срещу фалашите в обществената и социално-икономическата сфера в Израел. \r\n*** Европейският парламент не успя да избере новия си председател по време на първия кръг на гласуване, предстои втори кръг, заяви във вторник председателят на ЕП Антонио Таяни, цитиран от  РИА Новости . \r\nКандидати бяха Ска Келер (Германия, „Зелените“), Сира Реаго (Испания, Европейската обединена левица), Давид-Мария Сасоли (Италия, социалдемократи) и Ян Захрадил (Чехия, Европейски консерватори и реформатори). \r\nНай-голям брой гласове на първия кръг получи Сасоли, който в предишното събрание беше заместник-председател (325 гласа). \r\nНа второ място е Захрадил със 162. Следват Келер със 133 и Рего с 42. За да бъде избран някой от тях трябва да получи гласовете на половината плюс един евродепутати.", "date": "2019.07.03", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/07/03/2676541/burgas-filmi-ot-meksiko-turtsiya-italiya-ispaniya-i-makedoniya-sa-vklyucheni-v-programata-na-mezhdunaroden-film-fest-burgas2019.html", "text": "Колоритна филмова селекция ще зарадва киноманите в прохладните вечери на юли с официалното откриване на IV-то издание на Международен филмов фестивал Бургас’2019. Фестивалната програма включва филми от Мексико, Турция, Италия, Испания и Македония. Това съобщиха от пресцентъра на  Община Бургас . Българското кино ще бъде представено с филмите „Обратната страна на медала“ с реж. Николай Урумов, „Брак“ с реж.Слава Дойчева, „Сенки“ с реж. Виктория Караколева,  „Подарък за баба“ с реж. Анна Горанова. Ирена Даскалова ще разкаже кратки човешки истории във филма си „Нощ над града“ на 25 юли от 19.00 часа. Сред специалните гости на събитието ще има и силно бургаско присъствие в лицето на Любен Кюркчиев, който от години живее и работи в Шанхай. В родния Бургас той ще представи лентата „Часова разлика“ на 23 юли в КЦ „Морско казино“ от 19.00 часа. Вълнуващият филм „Арада“ на режисьора Му Тунч открива Международния филмов фестивал в Бургас на 19-ти юли. Събитието ще започне от 21.15 часа на открита сцена „Охлюва“. Популярният турски режисьор лично ще представи пълнометражния си филм, в който участва любимата звезда на Турция – Бурак Дениз. „Арада“ излиза през 2018 г. и се счита за първия пънк филм на Турция. В момента се показва на международни филмови фестивали. Селектиран е от Музея за изкуство и дизайн в Ню Йорк като част от ретроспектива, посветена на пънк културата. Международният филмов фестивал Бургас се организира от „Eleven Twelve“ в партньорство с Община Бургас, Национален фонд Култура, Италиански културен институт, Посолството на Република Португалия в България, Посолството на Унгария в България, Посолството на Република Гърция, Посолството на Грузия в България, Португалски културен институт „Камойш“, Унгарски културен институт и др.", "date": "2019.07.03", "title": "Бургас: Филми от Мексико, Турция, Италия, Испания и Македония са включени в програмата на Международен филм фест Бургас’2019"}
{"url": "http://www.focus-news.net/news/2019/07/03/2676542/gd-granichna-politsiya-intenziven-e-trafikat-na-granitsite-s-rumaniya-turtsiya-sarbiya-i-gartsiya.html", "text": "Интензивен е трафикът на границите с Румъния, Турция, Сърбия и Гърция. Това съобщиха от  ГД „Гранична полиция“ . Информацията за трафика на граничните пунктове е към 12.00 часа. На българо-сръбската граница на ГКПП „Калотина“ трафикът е интензивен на вход за леки автомобили. На българо-гръцката граница на ГКПП „Кулата“ трафикът е интензивен на изход от товарни автомобили. На българо-турската граница на ГКПП „Капитан Андреево“ трафикът е интензивен на изход за товарни и леки автомобили. На българо-румънската граница на ГКПП „Дунав мост 2“, ГКПП „Дуранкулак“ и ГКПП „Кардам“ трафикът е интензивен. На границата със Северна Македония трафикът е нормален на всички гранични контролно-пропускателни пунктове.", "date": "2019.07.03", "title": "ГД „Гранична полиция“: Интензивен е трафикът на границите с Румъния, Турция, Сърбия и Гърция"}
{"url": "http://www.focus-news.net/news/2019/07/03/2676533/valeri-simeonov-nfsb-nyama-smisal-ot-konsultatsii-za-subsidiite-pri-takava-smyana-na-pozitsiyata-na-gerb.html", "text": "Няма смисъл от консултации за субсидиите при една такава смяна на позицията на ГЕРБ. Това каза лидерът на НФСБ Валери Симеонов пред журналисти в Народното събрание, предаде репортер на  Агенция \"Фокус\" . Той попита след като има промяна в позицията на 180 градуса за пореден път за какво да се правят срещи. „Като поканим другите партии какво да им кажем: „Ние миналата седмица ви призовахме да коментираме, уточняване и намираме мехенизъм за финансиране на партиите“, а днес да ги съберем и да им кажем: „Няма да стане това нещо, ще гласуваме 1 лев. Няма смисъл от консултации с останалите партии при една такава смяна на позицията на ГЕРБ“, коментира Симеонов. Попитан дали може да се обърне резултатът в пленарна зала, Симеонов поясни, че като народен представител в 44-ото Народно събрание при този брой депутати в различните партийни групи не вижда как ще се обърне решението. На въпрос дали може заедно с БСП да се отхвърли това решение, Симеонов отговори: „А, с БСП ще направим мнозинство. Можете ли да смятате, извинявайте“. \r\nДеница КИТАНОВА", "date": "2019.07.03", "title": "Валери Симеонов, НФСБ: Няма смисъл от консултации за субсидиите при такава смяна на позицията на ГЕРБ"}
{"url": "http://www.focus-news.net/news/2019/07/03/2676543/burgas-v-grada-shte-se-provede-festivalat-dni-na-italiya.html", "text": "След корейската и руската кулинарна фиеста, е време за вкуса на Италия. Събитието отново ще се състои до Пантеона в Морската градина, където ще бъде монтирана и сцена за музикалната част. Това съобщиха от пресцентъра на  Община Бургас . Фестивалът „Дни на Италия“ се организира от Община Бургас и ще протече в два дни - 6 и 7 юли. Входът е свободен, а началото ще бъде от 18.30 часа и за двете дати. На фестивала са предвидени музикални изненади от италиански изпълнители, кулинарна демонстрация и дегустация (след 19.30 часа), фото изложба и демо зони с представяне на италиански автомобили, кафе и вино, а специално участие в събитието ще има Община Генуа, която ще представи своя уникален сос Песто.  \r\nНа фестивала ще готвят Даниеле Индако и Емилиано Гузела - атрактивните шефове в Дни на Италия в Бургас, които ще покажат най-доброто от своята национална кухня. Torre parmigiana (кула пармиджана) и Пай с миди и картофи са сред вкусотиите, които присъстващите могат да опитат. Приготвените ястия ще бъдат предложени за дегустация с получено талонче срещу дарена сума на входа на зоната за кулинарни демонстрации. Едно талонче ще важи за едно ястие. Събраните средства ще бъдат предоставени с благотворителна цел за закупуване на уреди за детска площадка на деца със специални нужди, възпитаници на училище \"Отец Паисий\". \r\nСпециално за \"Дни на Италия в Бургас\" в Бургас пристигат музикантите Франческо Барбато и Морено Делсиньоре, заедно с китариста Филаделфо Кастро. Участието им е в първия фестивален ден - 6 юли. На 7 юли на сцената ще се качат повече от 20 изпълнители от Italian International artists. \r\nПо време на фестивала ще бъде направено и специално представяне на книгата \"Пътувам и ям из Италия\" на издателство \"Прозорец\". Откакто се помни, Елизабет Минкили живее, пътува и се храни из Италия, а книгата, с която можете да се сдобиете по време на Дни на Италия в Бургас, е нейното обяснение в любов към тази богата на аромати и усещания страна. Щанд на издателство \"Прозорец\" ще бъде представен на 7 юли от 18.30 до 21.30 часа. \r\nПредвидена е и фотографска изложба на италианката Дениз Мацарела, озаглавена \"Матера - нюанси\". Тя гостува в Бургас със съдействието на Италиански културен институт - София.", "date": "2019.07.03", "title": "Бургас: В града ще се проведе фестивалът „Дни на Италия“"}
{"url": "http://www.focus-news.net/news/2019/07/03/2676532/ria-novosti-evropeyskiyat-parlament-ne-uspya-da-izbere-predsedatel-na-parvoto-glasuvane.html", "text": "Европейският парламент не успя да избере новия си председател по време на първия кръг на гласуване, предстои втори кръг, заяви във вторник председателят на ЕП Антонио Таяни, цитиран от  РИА Новости . \r\nКандидати бяха Ска Келер (Германия, „Зелените“), Сира Реаго (Испания, Европейската обединена левица), Давид-Мария Сасоли (Италия, социалдемократи) и Ян Захрадил (Чехия, Европейски консерватори и реформатори). \r\nНай-голям брой гласове на първия кръг получи Сасоли, който в предишното събрание беше заместник-председател (325 гласа). \r\nНа второ място е Захрадил със 162. Следват Келер със 133 и Рего с 42. За да бъде избран някой от тях трябва да получи гласовете на половината плюс един евродепутати.  Юлиян Марков", "date": "2019.07.03", "title": "РИА Новости: Европейският парламент не успя да избере председател на първото гласуване"}
{"url": "http://www.focus-news.net/news/2019/07/03/2676545/d-r-velin-denev-tsentar-za-speshna-meditsinska-pomosht-smolyan-5-6-uhapvaniya-ot-zmii-sa-registrirani-v-oblastta-ot-nachaloto-na-godinata.html", "text": "5-6 ухапвания от змии са регистрирани в област Смолян от началото на годината. Това каза за  Радио „Фокус“ – Смолян   д-р Велин Денев – директор на Центъра за спешна медицинска помощ – Смолян. Той поясни, че това е нормално, тъй като за година регистрират между 10 и 15 случая на ухапвания от влечугите. Д-р Денев уточни, че във всички филиали на спешната помощ в област Смолян има противозмийски серуми, противошокови лекарства и средства за интравенозни вливания и медиците по населените места са в готовност да реагират при ухапвания от змии. При изчерпване на количествата има разпоредена схема, по която веднага да се набави липсващия серум в определеното населено място. По отношение на ухапванията от кърлежи, директорът на Спешния център в Смолян посочи, че не би трябвало да имат повиквания по този повод, тъй като пострадалите хора търсят сами лекарска помощ и посещават кабинетите на личните лекари или кабинетите на филиалите по места. \r\nНели ГЕРГЬОВСКА", "date": "2019.07.03", "title": "Д-р Велин Денев, Център за спешна медицинска помощ – Смолян: 5-6 ухапвания от змии са регистрирани в областта от началото на годината"}
{"url": "http://www.focus-news.net/news/2019/07/03/2676544/zam-ministar-tanya-mihaylova-na-izpita-sled-7-klas-otsenkite-po-bel-sa-nad-sredniya-broy-tochki-dokato-po-matematika-pod-sredniya.html", "text": "На изпита след 7. клас оценките по БЕЛ са над средния брой точки, докато по математика – под средния. Това каза заместник-министърът на образованието и науката Таня Михайлова на пресконференция във връзка с резултатите от националното външно оценяване след 7. клас, предаде репортер на  Агенция „Фокус“ . \r\n„Това външно оценяване е за компетентностите от 5, 6 и 7 клас, с изключение на литературата, където е включен материалът само от 7 клас. Но догодина по БЕЛ изпитът ще включва 6 и 7 клас, а след две години – материалите за 5, 6 и 7 клас“, обясни Михайлова. Тя посочи, че тази година е имало нов тип задачи, ориентирани към функционална грамотност и оценяване на умения.  \r\n„Нямаше нито едно затруднение по време на изпита. Напротив, направихме така, че училищата да бъдат подпомогнати в организацията, за да може техните ангажименти в деня на изпита да да са по-малко“, обясни Михайлова. Тя посочи, че резултатите са излезли ден по-рано. \r\n„По БЕЛ оценките са над средния брой точки, докато по математика – под средния“, заяви зам.-министърът и изрази надежда да се върви към това да се „скъси ножицата“ между двата предмета. Михайлова подчерта, че има увеличение на броя на учениците, които са работили по всички задачи. \r\nЦветилена СИМЕОНОВА", "date": "2019.07.03", "title": "Зам.-министър Таня Михайлова: На изпита след 7. клас оценките по БЕЛ са над средния брой точки, докато по математика – под средния"}
{"url": "http://www.focus-news.net/news/2019/07/03/2676546/premierat-boyko-borisov-prezidentat-radev-se-podigra-na-praktikata-za-izchislyavane-na-nezakonnite-tsigari-no-tova-ne-e-moya-sotsiologiya-az-imam-vina-za-dobrite-rezultati.html", "text": "Президентът се подигра, че ровя в кофите за боклук, моля ви, да кажете, че това е ваша социология и практика. Не съм я измислил аз най-малкото. Вие отчитате по тази формула и нямам вина затова. Имам вина за резултатите, че са толкова добри. Това каза министър-председателят Бойко Борисов при представяне на резултатите от първото тримесечие на 2019 г. за тенденциите и нивата на незаконна търговия с цигари от проучването на празните опаковки, предаде репортер на  Агенция „Фокус“ . По думите му изсветляването на сектора коства големи усилия на всички служби. Борисов отново се позова на доклада на АИКБ, който отчита, че сивата икономика в България се изсветлява заради стабилността на държавата. Той добави, че през миналата година НАП е предприела редица проверки. „Ние сме за пример. Преди няколко дни беше международната операция на „Гранична полиция“ и в Европа се отчете, че България най-добре се справя по броя на трафикантите и мрежите на трафик на хора“, уточни премиерът. \r\nДаяна ДЮЛГЕРОВА", "date": "2019.07.03", "title": "Премиерът Бойко Борисов: Президентът Радев се подигра на практиката за изчисляване на незаконните цигари, но това не е моя социология, аз имам вина за добрите резултати"}
{"url": "http://www.focus-news.net/news/2019/07/03/2676547/varna-dete-e-blasnato-ot-lek-avtomobil-na-peshehodna-pateka-na-ul-dzheyms-baucher.html", "text": "Дете е блъснато от лек автомобил на пешеходна пътека на ул. „Джеймс Баучер“. Това съобщават от  ОДМВР - Варна . Катастрофата е станала около 16.00 часа на 2 юли на ул. „Джеймс Баучер“ във Варна. 44-годишният водач на лек автомобил не пропуска и блъска детето, което е пресичало пътното платно на пешеходна пътека. Вследствие на инцидента момчето е получило контузия на крак, прегледано е и освободено за домашно лечение без опасност за живота.  \r\nОколо 15.15 часа вчера е регистриран друг инцидент с пешеходка на ул. „Генерал Столипин“. 40-годишен шофьор по време на движение назад блъска пешеходка, която се намира зад автомобила. Вследствие на инцидента жената, която е на 81 години, получава фрактура на пет ребра. Прегледана е и настанена за лечение в МБАЛ „Св. Анна“ без опасност за живота.", "date": "2019.07.03", "title": "Варна: Дете е блъснато от лек автомобил на пешеходна пътека на ул. „Джеймс Баучер“"}
{"url": "http://www.focus-news.net/news/2019/07/03/2676549/vitsepremierat-mariyana-nikolova-sega-poveche-ot-vsyakoga-e-vazhno-ukrayna-da-prodalzhi-s-reformite.html", "text": "„Сега повече от всякога е важно украинското ръководство да успее да осъществи повече реформи, особено в сферите на правосъдието, правовата държава и борбата с корупцията“. Това заяви заместник министър-председателят по икономическата и демографската политика Марияна Николова по време на международната конференция по процеса на реформите в Украйна, съобщиха от  правителствената информационна служба . Тази година третото издание на форума се провежда в град Торонто в присъствието на канадския премиер Джъстин Трюдо и украинския президент Володимир Зеленски. \r\nБългарският вицепремиер отбеляза, че заявените от президента Зеленски намерения за запазване на европейския и евроатлантически курс на развитие е обещаващ признак, че Украйна ще продължи по пътя на реформите. Тя подчерта, че това трябва да се случи при зачитане на интересите на всички слоеве на обществото, включително националните малцинства.  \r\nВ рамките на конференцията вицепремиерът Николова проведе разговори с украинския си колега и министър на икономическото развитие и търговията Степан Кубив. Двамата направиха подробен преглед на оперативния двустранен диалог във важни области, сред които туризъм, инфраструктура, увеличаване на търговския обмен, насърчаване на взаимодействието във водещи сфери като високите технологии, научноизследователската дейност и съвместни космически разработки. Те обсъдиха и развиването на регионалното сътрудничество и ключовата роля на Черноморския регион за усвояването на нови пазари за българските и украинските стоки.  \r\nПо-късно вицепремиерът Николова се срещна и с министъра на външните работи и търговията на Унгария Петер Сиярто, с когото дискутираха традиционно добрите отношения между двете държави. Акцент в разговорите им бяха икономическите връзки и общите позиции, подкрепящи процеса на присъединяване на Западните балкани към ЕС.", "date": "2019.07.03", "title": "Вицепремиерът Марияна Николова: Сега повече от всякога е важно Украйна да продължи с реформите"}
{"url": "http://www.focus-news.net/news/2019/07/03/2676551/haskovo-nad-3600-lv-sa-sabrani-ot-blagotvoritelnata-initsiativa-kupi-teniska-podari-mechta.html", "text": "3670.84 лв. са събрани от благотворителната инициатива „Купи тениска подари мечта“, която се проведе по време на Рок Фест Хасково 2019. Това съобщиха от пресцентъра на  Община Хасково . Кутиите със средствата бяха отворени днес пред журналисти от музикантите от „Хангар 42“, директора на Дирекция „образование, култура, младежки дейности и спорт“ в Община Хасково Светла Табакова, директора на Младежки център Катя Демирева, директора на ТИЦ Митра Тодорова и ръководителя на гайдарския състав към Младежки център Филип Филипов.  \r\nСредствата са събрани от продажбата на 333 тениски с логото на  Рок фес Хасково 2019. Към тях бяха прибавени 70 лева, които са от събрани пластмасови капачки от децата от хасковските детски градини. \r\nС тези пари ще бъдат закупени лични инструменти на талантливи деца музиканти от Хасково, които нямат възможност да си закупят сами. \r\nМиналата година кампанията се проведе за първи път, тогава бяха закупени инструменти и професионален микрофон на четири деца от музикални школи в Хасково.   \r\nВсе още има 17 тениски от Рок фест Хасково, които могат да бъдат закупени от утре в Туристически информационен център - Хасково. Средствата от продажбата ще бъдат прибавени към сумата за закупуване на музикални инструменти.", "date": "2019.07.03", "title": "Хасково: Над 3600 лв. са събрани от благотворителната инициатива „Купи тениска подари мечта“"}
{"url": "http://www.focus-news.net/news/2019/07/03/2676550/sport-ot-shtaba-na-kubrat-pulev-iskat-da-si-varne-litsenza-po-rano.html", "text": "На 22 юли от щаба на боксовата ни звезда Ку­брат Пулев ще искат наказанието му да бъде намалено и вместо на 23 септември да получи лиценза си още идния месец, съобщи „Уърлд Боксинг Нюз“. \r\nСпоред изданието има големи шансове от Калифорнийската атлетическа комисия да са благосклонни към 38-годишния българин. Пулев ще бъде изслушан и ще трябва да извади доказа­телства, че е изпълнил всички стъпки, които му бяха наредени. \r\nПри положение че Ко­брата си върне лиценза в края на юли, го очаква известно време на подготовка, преди да срещне световния шам­пион. Независимо дали то­ва ще е Анди Руис, или Антъни Джошуа, след реванша помежду им.", "date": "2019.07.03", "title": "Спорт: От щаба на Кубрат Пулев искат да си върне лиценза по-рано"}
{"url": "http://www.focus-news.net/news/2019/07/03/2676552/minka-salagyorova-zam-kmet-na-obshtina-petrich-1-107-000-lv-sa-sredstvata-vklyucheni-v-kapitalovite-razhodi-za-remont-na-vodoprovodi-prez-2019-godina.html", "text": "1 107 000 лв. са средствата, включени в капиталовите разходи за ремонт на водопроводи в община Петрич през 2019 година. Това каза за   Радио „Фокус“-Пирин  зам.-кметът на Общината  Минка Салагьорова. „Те са отпуснати от Министерството на регионалното развитие и благоустройството и са допълнение към онези 500 000 лв., с които започна изграждането на водопроводи на 9 улици в Петрич. Обектът вече е завършен. Към момента се подготвя документация за приемането и въвеждане в експлоатация от Държавно-приемателна комисия. Извършва се ремонт на каптажа в Петрич. Имаме ремонт на резервоара в село Марикостиново. Също така се изградиха сондажи за селата Тополница, Ново Кономлади и Капатово. Със средства от ПУДООС завършваме и водопроводите в село Първомай“, заяви тя. Минка Салагьорова подчерта, че с приключване на работата по водопроводите, които са финансирани по ПУДООС ще продължат, за да завършат благоустрояването на улиците в село Първомай, който е преходен обект от миналата година. \r\nНатали СТЕФАНОВА", "date": "2019.07.03", "title": "Минка Салагьорова, зам.-кмет на Община Петрич: 1 107 000 лв. са средствата, включени в капиталовите разходи за ремонт на водопроводи през 2019 година"}
{"url": "http://www.focus-news.net/news/2019/07/03/2676553/kardzhali-turnirat-za-kupata-po-mini-futbol-startira-na-4-yuli.html", "text": "На 4 юли стартира Турнирът за Купата на асоциацията по мини футбол в града. Това съобщи за   Радио Фокус   Альоша Синабов, президент на Детско-юношеския футболен клуб „Арда-1924“ и представител на Българска асоциация по мини футбол в Кърджали. По предварителен списък ще участват 16 отбора. Стадион „Шампион“ на училище „Петко Р. Славейков“ в квартал „Възрожденци“ ще поеме всички мачове, първият от които ще е на 4 юли от 18,30 часа. Следващите мачове ще са на 5, 7 и 18 юли по предварителна програма, а последният двубой за финал на 29 юли ще определи победителят в турнира за Кърджали за 2019 година.  \r\nДарина ДЕЕНИЧИНА", "date": "2019.07.03", "title": "Кърджали: Турнирът за купата по мини футбол стартира на 4 юли"}
{"url": "http://www.focus-news.net/news/2019/07/03/2676554/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.07.03", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/07/03/2676555/mkd-makedoniya-ramush-haradinay-postavi-dve-usloviya-za-da-poeme-dialoga-s-belgrad.html", "text": "Косовският премиер Рамуш Харадинай каза, че има две условия, за да приеме да води диалога със Сърбия, съобщава Koha Ditore, цитиран от македонското електронно издание  „МКД“ \r\nЕдното се отнася до опозицията, а второто до международния фактор. \r\nНа въпрос на изданието дали той ще приеме искането на Конституционния съд на Косово да представлява страната в последната фаза на диалога със Сърбия, след като Съдът  определи като противоконституционна група за преговори, сформирана от парламента на Косово, Харадинай каза, че това е национален въпрос и е необходима широка подкрепа, т.е. участието на опозицията в диалога. \r\n\"Мога да управлявам правителството, но не мога да представлявам Косово без участието на всички\", каза косовският премиер. \r\nВторото искане, според него, е да се осигури рамка, която да позволи признаването на двете страни в рамките на съществуващите граници, без които той няма да приеме да бъде част от диалога. \r\n\"Неправилно е да искаме някой от нас да седне и да говори без рамка на диалога за взаимно признаване в рамките на сегашните граници. Искам по този въпрос да няма изненади в диалога, както се случи с така нареченото „разграничаване“ и спекулации за обмен на територии,\" каза Харадинай. \r\nТой подчерта, че позицията на министър-председателя на Косово е, че без рамката на диалога за взаимно признаване няма основание за неговото продължаване. \r\nКонституционният съд на Косово обяви за неконституционен закон за създаване на преговаряща група в Косово, която да го представи в продължаването на диалога. \r\nКонституционният съд установи, че косовският парламент  е упълномощен да упражнява ролята на външнополитически надзор и в същото време признава правото на правителството да предлага и прилага външната политика. Съдът отбеляза също, че при осъществяването на външната политика министър-председателят се консултира с президента на Косово.  Юлиян Марков", "date": "2019.07.03", "title": "„МКД“ (Македония): Рамуш Харадинай постави две условия за да поеме диалога с Белград"}
{"url": "http://www.focus-news.net/news/2019/07/03/2676557/pleven-21-godishen-mazh-e-zadarzhan-za-pritezhanie-na-marihuana.html", "text": "21-годишен мъж е задържан за притежание на свитък с около 250 г марихуана. Това съобщиха от пресцентъра на  МВР. Към 19.00 часа снощи на булевард „Георги Кочев\" в областния град криминалисти от ОДМВР, съвместно със служители на Пътна полиция, спрели лек автомобил, шофиран от 21-годишен от Плевен.  При проверката  под левия праг е намерен увит с тиксо свитък с около 250 грама зелена тревиста маса марихуана. 21-годишният е задържан за срок до 24 часа. Образувано е досъдебно производство. Уведомен е дежурен прокурор от РП - Плевен. По случая продължава работа разследващ полицай.", "date": "2019.07.03", "title": "Плевен: 21-годишен мъж е задържан за притежание на  марихуана"}
{"url": "http://www.focus-news.net/news/2019/07/03/2676535/bsp-ne-e-kanena-na-konsultatsii-za-subsidiite.html", "text": "БСП не е канена на консултации за субсидиите. Това каза народният представител от ПГ на \"БСП за България\" Александър Симов, предаде репортер на  Агенция \"Фокус\" . \"Нас никой не ни е канил на консултации за субсидиите. Изразили сме своята позиция, че сме против 1 лв. субсидия\", поясни депутатът от БСП.  \r\nДеница КИТАНОВА", "date": "2019.07.03", "title": "БСП не е канена на консултации за субсидиите"}
{"url": "http://www.focus-news.net/news/2019/07/03/2676556/evgeniya-kostadinova-mon-16-uchenitsi-sa-poluchili-maksimalen-broy-tochki-na-izpita-po-bel-sled-7-klas-a-po-matematika-141.html", "text": "16 ученици са получили максимален брой точки на изпита по БЕЛ след 7. клас, а по математика – 141. Toва каза Евгения Костадинова, директор на Дирекция „Съдържание на предучилищното и училищното образование“ към МОН, на пресконференция във връзка с резултатите от националното външно оценяване след 7. клас, предаде репортер на  Агенция „Фокус“ . „Средният резултат по български език е 53,06 точки, а по математика - 33,62 точки. По БЕЛ има близка постижимост на отворените и затворените отговори, докато по-математика затворените отговори са с по-голяма постижимост“, посочи Костадинова и обясни, че част от учениците не са работили по отворените отговори. Тя уточни, че тази година има повече ученици със 100 точки и по двата предмета, както и по-малко с 0 точки. \r\nКостадинова представи резултатите от националното външно оценяване след 7. клас. На изпит по БЕЛ са се явили 55567 ученици, а по математика - 55474. По БЕЛ със 100 точки са 16 души, а с 0 т. – 107. По математика броят на получилите максимален резултат е 141, а 109 са с 0 точки. Само един ученик е получил максимален брой точки и по двата предмета, а с 0 т. и на двата изпита са 12 души. \r\nС най-високи резултати и по двата предмета са регионите София, Смолян, Перник и Варна. А с най-ниски по БЕЛ са областите Ямбол, Сливен и Шумен, а по математика – Видин, Шумен и Монтана. \r\nУчилищата с най-висок резултат по БЕЛ са пловдивската математическа гимназия „Акад. К. Попов“ и софийската математическа гимназия „П. Хилендарски“. По математика най-добре са се представили възпитаниците на варненската математическа гимназия „Д-р Петър Берон“ и софийската математическа гимназия „П. Хилендарски“. \r\nЦветилена СИМЕОНОВА", "date": "2019.07.03", "title": "Евгения Костадинова, МОН: 16 ученици са получили максимален брой точки на изпита по БЕЛ след 7. клас, а по математика - 141"}
{"url": "http://www.focus-news.net/news/2019/07/03/2676558/razlikata-v-zaplashtaneto-mezhdu-zhenite-i-mazhete-v-balgariya-e-namalyala-do-136.html", "text": "Разликата в заплащането на жените и мъжете в България намалява за трета поредна година - от 15,4% през 2015 г. до 13,6% през 2017 г. Това показват данни на Евростат, цитирани в Доклад за равнопоставеността на жените и мъжете за 2018 г., който беше приет от правителството, съобщиха от  правителствената информационна служба . Средната разлика в заплащането в ЕС през 2017 г. е 16%. \r\nДокладът за равнопоставеността между половете отразява и резултатите от изпълнението на политиките за повишаване на участието на жените на пазара на труда, насърчаването на равенството в процесите на вземане на решения. Сред приоритетните области в документа са още борбата с насилието, основано на биологичния пол и промяната на обществените стереотипи спрямо жените и мъжете. \r\nВ доклада се посочва, че през 2018 г. средногодишният брой на безработните лица на възраст 15-64 навършени години е 170 800 души. От тях 100 200 са мъже, а 70 600 са жени, което е с 33 400 по-малко от 2017 г. Броят на безработните жени се е понижил с 21 000. \r\nАкцент в доклада е поставен върху изпълнението на Закона за равнопоставеност между мъжете и жените, който регламентира институционалната рамка, стратегическите и оперативни документи за управление на политиката по равнопоставеност на жените и мъжете и върху представянето на темата по време на Българското председателство на Съвета на Европейския съюз. Докладът отчита също дейността на Националния съвет по равнопоставеност на жените и мъжете към Министерския съвет, който е орган за осъществяване на консултации, сътрудничество и координация между централните и териториалните органи на изпълнителната власт и структурите на гражданското общество.", "date": "2019.07.03", "title": "Разликата в заплащането между жените и мъжете в България е намаляла до 13,6%"}
{"url": "http://www.focus-news.net/news/2019/07/03/2676559/plenumat-na-vas-otpravi-iskane-do-konstitutsionniya-sad-da-raztalkuva-zadalzhitelno-li-e-da-se-pishat-motivi-po-vsichki-dela.html", "text": "Пленумът на съдиите от Върховния административен съд взе решение да отправи две искания до Конституционния съд. Едното е за даване на задължително тълкуване на чл. 121, ал. 4, а второто – на чл. 151 от Конституцията на Република България. Това съобщиха от пресцентъра на  Върховния административен съд . Върховните съдии приеха и две становища – по законопроекта за изменение и допълнение на Закона за отговорността на държавата и общините за вреди, както и становище по конституционното дело във връзка с последните промени в Изборния кодекс.  \r\nОсновната цел на искането на задължително тълкуване на разпоредбата на чл. 141, ал. 4 от Конституцията е да се отговори на въпроса дали е задължително всички съдебни актове да бъдат мотивирани. Според върховните магистрати конституционната разпоредба не определя ясно и недвусмислено критерия коя дейност представлява правораздаване, всички съдебни актове ли са актове на правораздаването, кои са характеристиките на актовете на правораздаването и какви са конституционните изисквания за тяхната валидност.  \r\nИдеята за отправяне на искането на тълкуване на разпоредбата на чл. 141, ал. 4 беше лансирана на първи по време на  национална конференция, „За ефективността на правосъдието“ на 31 май т.г., в която участие взе председателят на ВАС Георги Чолаков. Чрез задължителното тълкуване на поставените въпроси ще се изясни значим въпрос, относим към дейността на  законодателния орган, за общите и специализираните съдилища и за органите на държавна власт.  \r\n„Въпросът за мотивирането на съдебните решения е особено дискусионен в момента. Ако КС допусне искането и направи автентично тълкуване на конституционната норма , това ще даде възможност законодателят да извърши промени в съответните закони, свързани с необходимостта за изготвяне на мотиви към някои съдебни актове. Това ще има голям ефект в посока намаляване на натовареността на цялата съдебна система и като цяло ще доведе до по-бързо правосъдие за гражданите. Става дума за някои видове охранителни и заповедни производства, каквито са например разводите по взаимно съгласие, молбите по гражданската регистрация (смяна на име), установяване на факти (за раждане, смърт, отсъствие). Смятам, че не е необходимо да се изписват подробни мотиви, тъй като в тези случаи нямаме спорещи страни. Достигането на подобна цел е в интерес на обществото и съответства на европейското разбиране за модерно правосъдие”, обясни съдия Чолаков.  \r\nПленумът на съдиите от ВАС взе решение също да отправи искане  за даване на задължително тълкуване на чл.151, ал.2, изречение трето от  Конституцията на Република България, във връзка с отговорите на въпросите: \r\n- Какво е действието на решението на Конституционния съд, с което се обявява противоконституционност на закон, по отношение на заварени правоотношения и висящи съдебни производства, с оглед разпоредбата на чл.151, ал.2 изр.трето от Конституцията на Република България ?”; \r\n- Какви са правните последици от решенията на Конституционния съд в хипотезата, когато се обявява за противоконституционен ненормативен правен акт  - решение на Народното събрание /НС/ или указ на президента?”; \r\n- При какви условия се проявява възстановителното действие на решение на Конституционния съд, с което се обявява за противоконституционен закон, изменящ или отменящ действащ ?”. \r\nПленумът на съдиите от ВАС прие становище, че искането на омбудсмана за обявяване на противоконституционност от Конституционния съд на някои текстове от Изборния кодекс, е неоснователно.", "date": "2019.07.03", "title": "Пленумът на ВАС отправи искане до Конституционния съд да разтълкува задължително ли е да се пишат мотиви по всички дела"}
{"url": "http://www.focus-news.net/news/2019/07/03/2676540/yulian-angelov-vmro-teparva-shte-ima-predlozheniya-za-finansiraneto-na-politicheskata-sistema-za-da-se-nameri-nay-optimalniyat-variant.html", "text": "Тепърва ще има предложения от политическите партии за финансирането на политическата система и да се намери най-оптималният вариант. Това каза организационният секретар на ВМРО Юлиан Ангелов пред журналисти в Народното събрание, предаде репортер на  Агенция \"Фокус\" . Той добави, че второто четене на Закона за бюджета и да идва или да не идва, не означава, че не могат да се водят разговори и да се промени Законът за политическите партии. \"Трябва да се търсят варианти, които да направят така, че политическите партии в България да бъдат независими от външни фактори. Конкретни неща няма като разговори или като разбирателство\", обясни Ангелов. \"Предполагам, че докрая на месеца може би ще има конкретни предложения от различни политически партии за това по какъв начин да бъде решен проблемът с подпомагането на политическите партии. А в скоро време в дневния ред ще влезе предложението на Министерски съвет за 1 лев. След това може би ще се търсят вариантите спрямо вижданията на политическите партии, да има широко обществено обсъждане за това по какъв начин и как партиите да могат да съществуват реално\", допълни Ангелов. Той припомни, че ВМРО, НФСБ и \"Атака\" са подкрепили предложението за намаляване на субсидията на първо четене. \"Ние сме подкрепили философията на закона от гледна точка на това, че считаме, че трябва да бъде намалена партийната субсидия, но сме против това партиите да бъдат зависими от бизнеса в България, или да бъдат зависими от чужди фактори извън държавата. Така че има хиляди варианти, по които може да се подпомагат партиите. Не е казано, че трябва да става изцяло финансово. Няма за момента точни виждания на всички политически партии по какъв начин да се случи\", допълни още Ангелов.  \r\nДеница КИТАНОВА", "date": "2019.07.03", "title": "Юлиан Ангелов, ВМРО: Тепърва ще има предложения за финансирането на политическата система, за да се намери най-оптималният вариант"}
{"url": "http://www.focus-news.net/news/2019/07/03/2676548/afp-nominatsiyata-na-ursula-fon-der-layen-predizvka-raznoglasiya-v-upravlyavashtata-koalitsiya-v-germaniya.html", "text": "Номинирането на германския министър на отбраната Урсула фон дер Лайен за нов ръководител на Европейската комисия предизвика ново напрежение в крехката коалиция на канцлера Ангела Меркел, предава  AFP . \r\nДокато родената в Брюксел, владееща няколко езика и ветеран в политиката получи одобрението на 28-те европейски лидери, у дома, нейното име като наследник на Жан-Клод Юнкер беше посрещнато с възмущение. \r\nМинути след като лидерите на ЕС обявиха сделката си за ръководните постове на блока, младшият коалиционен партньор на Меркел, лявоцентристката Социалдемократическа партия (ГСДП), отхвърли сделката между лидерите на ЕС. \r\nТримата временни лидери на ГСДП заявиха, че Фон дер Лайен \"никога не се е явявала на европейски избори за ЕС и следователно номинирането й не е убедително.\" \r\nИзбирането й като председател на Европейската комисия ще бъде \"абсурдна\" подигравка на опита за демократизация на ЕС. \r\nМаркус Зьодер, лидерът на баварските съюзници на Меркел от Християнсоциалния съюз (ХСС), също нарече изборът й „несправедлив“.  Юлиян Марков", "date": "2019.07.03", "title": "AFP: Номинацията на Урсула фон дер Лайен предизвика разногласия в управляващата коалиция в Германия"}
{"url": "http://www.focus-news.net/news/2019/07/03/2676560/mvnr-ministrite-na-vanshnite-raboti-ot-berlinskiya-protses-se-sreshtat-v-poznan.html", "text": "Заместник министър-председателят и министър на външните работи Екатерина Захариева заминава за Срещата на министрите на външните работи на инициативата Берлински процес на 4 юли в полския град Познан. Това съобщиха от пресцентъра на  Министерство на външните работи . В 16.00 часа местно време на 4 юли тя ще даде пресконференция заедно с колегите си от Полша, Германия и Република Северна Македония. \r\nБерлинският процес  е политико-дипломатическа инициатива, лансирана през август 2014 г. Участници в процеса са страните от Западните Балкани - Сърбия, Република Северна Македония, Босна и Херцеговина, Косово и Албания,  и държави членки на ЕС - Германия, Франция, Австрия, Италия, България, Хърватия и Словения.", "date": "2019.07.03", "title": "МВнР: Министрите на външните работи от Берлинския процес се срещат в Познан"}
{"url": "http://www.focus-news.net/news/2019/07/03/2676563/sliven-obshtinata-beshe-domakin-na-rabotna-sreshta-za-podgotovkata-na-biznes-kataloga-investitsionna-destinatsiya-sliven-i-yambol-2019.html", "text": "По инициатива на кмета Стефан Радев Община Сливен беше домакин на междинна работна среща за подготовката на бизнес каталога „Инвестиционна дестинация Сливен и Ямбол 2019”. На нея беше презентиран проектът на каталога. Това съобщиха от пресцентъра на  Общината . \r\n„Тази среща е във връзка с проект, по който двете общини работим, в опит да направим общо представяне, разглеждайки двата града и околностите като един икономически център. Идеята е да сме интересни за инвеститорите и да сме много по-значима точка на картата на България. За първи път два областни града се опитват да направят нещо подобно – да се представят заедно“, обясни събитието Стефан Радев. В каталога, който се предвижда да бъде представян на евентуални бъдещи инвеститори, са залегнали точки като инфраструктура, население, образование, заплата и човешки ресурси. Той беше представен от консултантския екип на „Тракия Тех“. На срещата присъстваха ключови участници в процеса по подготовката и промотиране на Сливен и Ямбол като притегателен за бизнеса регион, както и представители на различни институции и от двете общини. Предстоят още срещи, свързани с изготвянето и представянето на стратегическата визия на Сливен и Ямбол.", "date": "2019.07.03", "title": "Сливен: Общината беше домакин на работна среща за подготовката на бизнес каталога „Инвестиционна дестинация Сливен и Ямбол 2019”"}
{"url": "http://www.focus-news.net/news/2019/07/03/2676562/zam-ministar-tanya-mihaylova-otsenkite-po-matematikata-na-izpita-sled-7-klas-sa-v-diapazona-sreden-dobar-a-po-bel-dobar-mnogo-dobar.html", "text": "Оценките след изпита след 7. клас показват, че оценките по математиката са в диапазона среден – добър,а по БЕЛ – в диапазона добър – много добър. Това каза заместник-министърът на образованието и науката Таня Михайлова на пресконференция във връзка с резултатите от националното външно оценяване след 7. клас, предаде репортер на  Агенция „Фокус“ . „Средният резултат по математика е тревожен. Но има обяснение за средния брой точки – тази година изпитът е единен“, обясни Михайлова. Тя уточни, че много ученици са избрали да не работят по отворените въпроси. „Трябва да се работи върху уменията на учениците сами да решават задачи. Защото математиката се учи с решаване на задачи. Учениците бяха подготвени за този формат на теста – т.е. въпросите не бяха изненада за тях“, посочи Михайлова и обясни, че занапред трябва да се работи върху това учениците да бъдат мотивирани да решават и задачите с отворен отговор. \r\n„Предстои да направим анализи на регионално и училищно равнище с акцент върху областите, които се нуждаят от повече работа и усъвършенстване. Във основа на този анализ трябва да се преработят училищните и регионалните политики, за да се пребори дефицитът“, заяви Михайлова.  \r\nЦветилена СИМЕОНОВА", "date": "2019.07.03", "title": "Зам.-министър Таня Михайлова: Оценките по математиката на изпита след 7. клас са в диапазона среден - добър, а по БЕЛ - добър - много добър"}
{"url": "http://www.focus-news.net/news/2019/07/03/2676564/blagoevgrad-obshtinata-osiguryava-voda-v-goreshtinite.html", "text": "Диспенсър с минерална вода е поставен на партера на Община Благоевград. Това съобщиха от пресцентъра на  Общината . \r\nТой може да бъдат използван от всеки жител или гост на града. Мерките са предприети от общинското ръководство, предвид високите температури, които се очакват идните дни. Осигуряване на вода в горещите месеци се организира ежегодно, по разпореждане на кмета д-р Камбитов. \r\nОстава предупреждението към гражданите да не излизат в най-горещите часове на деня освен ако не е крайно наложително. Препоръчва се, особено за децата и възрастните, да не се излагат продължително време на слънце, да носят шапки и да пият повече вода.", "date": "2019.07.03", "title": "Благоевград: Общината осигурява вода в горещините"}
{"url": "http://www.focus-news.net/news/2019/07/03/2676566/stara-zagora-okrazhnata-prokuratura-vnese-obvinitelen-akt-spryamo-trima-mazhe-za-vzrivyavane-na-bankomati.html", "text": "Окръжната прокуратура внесе обвинителен акт спрямо трима мъже за взривяване на банкомати. Това съобщиха от пресцентъра на  Апелативна прокуратура - Пловдив . Тримата мъже с инициали А.Х. (на 30 г.), Д.К. (на 23 г.), и В.М. (на 24 г.) - граждани на Република Молдова, са обвинени за това, че на 20 август 2018 г. в гр. Казанлък и на 27 септември 2018 г. в гр. Стара Загора в условията на продължавано престъпление като извършители чрез взрив са повредил и унищожили имущество със значителна стойност.  \r\nНа 20 август 2018 година, в гр. Казанлък унищожили стоки от магазин за парфюмерия и козметика, като нанесените щети са на обща стойност - 4 317.78 лв., повредили помещение на магазин за парфюмерия, като повредата е на стойност 3 016.67 лв. и унищожили имущество със значителна стойност - банкомат, собственост на банка, на стойност - 50 255.06 лв. \r\nНа 27 септември 2018 г. в гр. Стара Загора повредили помещение в аптека и унищожили стоки, собственост на аптеката, всичко на обща  стойност 1046.70 лв., повредили помещение в хранителен магазин, на стойност 9 269.82 лв. и унищожили стоки на стойност 1740.73 лв., както и унищожили имущество на значителна стойност - банкомат на стойност 40 033.96 лв., или всичко на обща стойност 109 680.72 лева. \r\nТримата обвиняеми са предадени на съд и за това, че на 20 август 2018 г. в гр. Казанлък и на 27 септември 2018 г. в гр. Стара Загора в условията на продължавано престъпление чрез взривяване, разрушаване на прегради, направени за защита на имоти, след предварителен сговор на 20 август 2018 г.  в гр. Казанлък от банкомат, собственост на банка, отнели сумата от 31 190 лв. и на 27 септември 2018 г., в гр. Стара Загора от банкомат, собственост на банка, отнели сумата от 58 690 лв., всичко на обща стойност 89 880 лева. \r\nТримата обвиняеми били приятели. През лятото на 2018 г. пристигнали от Република Молдова в България, за да потърсят работа. Те наели квартира в гр. Пловдив. Не успели да си намерят работа и поради тази причина решили да откраднат пари, като взривят банкомат. На 20 август 2018 г. тримата се придвижили до гр. Казанлък и стигнали до предварително огледан от тях банкомат. Отишли с вещите, необходими за взривяване на устройството. Един от обвиняемите имал за задача да пази другите двама, за да не ги види никой и при наличие на опасност да сигнализира, за да не пострада някой при взрива. Около 3,15 часа последвал взрив, след който обвиняемите взели касетка с пари - общо 31 190 лева. От силата на взрива били нанесени щети на магазина за парфюмерия и козметика, на който бил монтиран банкомата. АТМ устройството било напълно унищожено и не можело да се поправи. Тримата се прибрали в квартирата в гр. Пловдив и си разделили парите.   \r\nНа 27 септември 2018 г. в Стара Загора по същата схема тримата обвиняеми взривили и банкомат, монтиран на магазин, като го унищожили напълно и взели касетка с пари – общо 58 690 лева. При взрива било повредено помещение за хранителни стоки и аптека. Тримата се прибрали в квартирата в гр. Пловдив и разделили парите, като част от тях обменили в различна валута – евро и английски лири. Няколко часа по-късно след получен сигнал от служители на ОД на МВР-Стара Загора, автомобилът, в който пътували тримата, бил спрян от полицейски патрул в района на мост „Скобелева майка“ в гр. Пловдив. При извършено претърсване и изземване в него били намерени торбички с банкноти с номинал по 10 лева, както и друга валута – евро и английски лири.   \r\nПо делото са разпитани свидетели, изготвени множество експертизи, приобщени веществени доказателства и др.  \r\nОбвиняемите А.Х., Д.К. и В.М. са с взета мярка за неотклонение „задържане под стража“.", "date": "2019.07.03", "title": "Стара Загора: Окръжната прокуратура внесе обвинителен акт спрямо трима мъже за взривяване на банкомати"}
{"url": "http://www.focus-news.net/news/2019/07/03/2676565/gergana-stoyanova-darzhavna-opera-burgas-na-5-yuli-zapochvat-burgaski-muzikalni-praznitsi-emil-chakarov.html", "text": "На 5 юли започват Бургаски музикални празници „Емил Чакъров“. Това каза за  Радио „Фокус“-Бургас“  Гергана Стоянова, пиар на Държавна опера Бургас. „Това е ежегодно събитие, което тази година откриваме с концерт на Веселина Кацарова и приятели. Тя ще пее с други огромни имена в операта като Калуди Калудов, сопраното Анна Дитри и баритонът Марян Йованоски“, посочи Стоянова. \r\nМария КУРТЕВА", "date": "2019.07.03", "title": "Гергана Стоянова, Държавна опера Бургас: На 5 юли започват Бургаски музикални празници „Емил Чакъров“"}
{"url": "http://www.focus-news.net/news/2019/07/03/2676567/burgas-okrazhnata-prokuratura-predade-na-sad-mazh-obvinen-v-palezh-na-lek-avtomobil.html", "text": "Окръжна прокуратура – Бургас предаде на съд Димитър М., който е обвинен в палеж на лек автомобил. Това съобщиха от пресцентъра на  Окръжна прокуратура – Бургас . На 18 юли 2017 г. в ж.к. „Меден рудник“ в Бургас пред бл.29, действайки като извършител, чрез непълнолетно лице (като от последния не може да се търси наказателна отговорност, тъй като върху него обвиняемият Димитър М. е въздействал физически и психически – чрез нанасяне на побой – удари с юмруци в главата и гърдите и го е заплашил с убийство с пистолет, за да извърши изпълнителното деяние), той е запалил имущество със значителна стойност. Става въпрос за лек автомобил марка „Ауди“ модел „А3“, като е имало опасност пожарът да се разпростре и върху друго имущество на значителна стойност – върху лек автомобил марка „Рено“, модел „Туинго“. \r\nПалежът е извършен като следствие на стар конфликт между обвиняемия Димитър М. и собственика на лекия автомобил „Ауди“. \r\nОкръжен съд – Бургас е насрочил заседанието си за 04 юли 2019 г.", "date": "2019.07.03", "title": "Бургас: Окръжната прокуратура предаде на съд мъж, обвинен в палеж на лек автомобил"}
{"url": "http://www.focus-news.net/news/2019/07/03/2676569/burgas-spetsializiran-avtobus-na-burgasbus-shte-vozi-uchenitsite-ot-morskoto-uchilishte.html", "text": "Общинското предприятие „Бургасбус“ ще се погрижи за транспортирането на всички ученици от Професионалната гимназия по морско корабоплаване и риболов „Св. Никола“, съобщиха от пресцентъра на  Община Бургас . Това е решено на среща между зам.-кмета по образование и култура Йорданка Ананиева, Петко Драгнев – управител на „Бургасбус“, и директора на Морското училище Христина Жабова. Специален автобус ще събира от определен маршрут всички възпитаници на професионалната гимназия сутрин и ще ги връща следобед. В момента достъпът до училището е изключително затруднен. Спирката е на ул. „Спортна“, а учениците трябва да се връщат около 200 метра назад и да слизат по изронено старо стълбище, след което да ходят пеш в индустриален неосветен район.  \r\nОсигуряването на специален превоз от „Бургасбус“ е първата стъпка, която ще се направи, след като Община Бургас придобие собствеността върху гимназията по морско корабоплаване и риболов. Това стана възможно, след като на 25 юни т.г. общинските съветници гласуваха докладната записка на кмета Димитър Николов, с която той предложи Общината да поиска прехвърлянето на сградите и парцелът, които в момента са публична държавна собственост. Училището пък е с предоставени права на управление от Министерството на образованието и науката. В момента в професионалната гимназия в Бургас учат 106 ученикци. Повечето от тях са от ж. к. „Меден рудник“, има и от „Славейков“, „Възраждане“ и „Победа“. По един младеж има от Созопол, Българово, Дебелт и Болярово. Тези, които не са от Бургас и не са на квартира в града, ще се включват от някоя от спирките по маршрута.  \r\nЗа да бъде осигурен специален автобус, ще се наложи учебните часове да започват от по-късно, например от 08.30 ч., тъй като по-рано всички за заети. Следобед младежите ще бъдат прибирани от гимназията в 15.00 ч. След осигуряването на транспорта, една от стъпките ще бъде реконструкция на зоната между „Бургасбус“ и Морското училище.", "date": "2019.07.03", "title": "Бургас: Специализиран автобус на „Бургасбус“ ще вози учениците от Морското училище"}
{"url": "http://www.focus-news.net/news/2019/07/03/2676571/yambol-kmetat-georgi-slavov-shte-proveri-stroitelstvoto-na-prechistvatelnata-stantsiya-v-grada.html", "text": "Кметът на Ямбол на проверка за строителството на пречиствателната станция в града. Това съобщиха от  Община Ямбол . На 4 юли, четвъртък, от 10.00 часа, кметът на Ямбол Георги Славов ще направи проверка за напредъка на строителните дейности по изграждане на Градска пречиствателна станция за отпадъчни води. Съоръжението е обособено в южния край на града, като целта е всички отпадъчни води от домакинствата и промишлените потребители да бъдат пречиствани преди вливането им река Тунджа. Това ще подобри екологичната среда в града и региона и ще отговори на съвременните стандарти за ВиК-сектора. \r\nМерките се реализират по втора фаза на Интегрирания проект за воден цикъл на град Ямбол - изграждане на ГПСОВ и довеждащ колектор, разширение и реконструкция на канализационната и водопроводна мрежа, финансиран по ОП „Околна среда 2014-2020“.", "date": "2019.07.03", "title": "Ямбол: Кметът Георги Славов ще провери строителството на пречиствателната станция в града"}
{"url": "http://www.focus-news.net/news/2019/07/03/2676568/ministar-krasimir-valchev-izpitat-sled-7-klas-pokaza-che-ima-problem-s-funktsionalnata-gramotnost-na-uchenitsite.html", "text": "Изпитът след 7. клас показа, че има проблем с функционалната грамотност на учениците. Това каза министърът на образованието и науката Красимир Вълчев на пресконференция във връзка с резултатите от националното външно оценяване след 7. клас, предаде репортер на  Агенция „Фокус“ . „Ясно е, че тазгодишния випуск не е по-различен от миналогодишния. Ясно е, че системата не е започнала да работи различно. Ясно е, че новите учебни програми, които бяха въведени, не са дали драматични разлики в резултатите“, заяви Вълчев. \r\nТой посочи, че проблемите са ясни и не са от днес. „Имаме проблем с резултатите по математика, които са от години. Децата днес много трудно се мотивират да учат математика и природни науки. Но основният фактор за доброто обучение си остава добре мотивираният учител“, каза Вълчев и уточни, че е нужна по-голяма подкрепа и повече квалификация за преподавателите. \r\n„Проблемът е с функционалната грамотност – с усилията учениците да придобият умения“, посочи образователният министър. Той посочи, че учителите трябва да полагат повече усилия да работят индивидуално с всяко едно дете. По думите му трябва да се работи повече с децата, при които се забелязват затруднения с учебния материал. \r\nЦветилена СИМЕОНОВА", "date": "2019.07.03", "title": "Министър Красимир Вълчев: Изпитът след 7. клас показа, че има проблем с функционалната грамотност на учениците"}
{"url": "http://www.focus-news.net/news/2019/07/03/2676561/1-tv-makedoniya-sreshtata-v-poznan-zapadnite-balkani-s-evropeyska-perspektiva-no-i-s-neresheni-vaprosi.html", "text": "Западните Балкани, европейската перспектива на шестте страни и сътрудничеството между тях ще бъдат във фокуса на срещата на върха в полския град Познан, на която присъстват ръководители на правителства, министри, представители на НПО от шестте балкански страни и от няколко западноевропейски страни, пише на своята интернет страница македонският телевизионен канал  „1 ТВ“ . \r\nОчаква се, че страните-членки на Европейския съюз, участници в срещата на върха, като Германия, Австрия, Италия, Полша и България, ще се опитат да насърчат сътрудничеството между Албания, Босна и Херцеговина, Черна гора, Косово, Северна Македония и Сърбия, на фона на конфликти и нерешени въпроси, които съществуват между някои от страните. Ще се обсъждат общи инфраструктурни проекти, научно сътрудничество, взаимно признаване на дипломи, младежки обмен и улесняване на търговията, чрез съвместни митнически пунктове. \r\nГерманският канцлер Ангела Меркел ще присъства на срещата, която е продължение  на Берлинския процес, започнал през 2014 г., за да ускори диалога и възможността за сътрудничество между страните от Западните Балкани. \r\nСпоред Меркел региона на Западните Балкани има европейска перспектива, но има много други предизвикателства, които трябва да бъдат преодолени. В обръщението си към срещата на върха в Познан германският канцлер оцени, че ситуацията в Западните Балкани е спокойна днес, но пътят все още е трънлив. \r\nСпоред нея обаче в Западните Балкани има положителни примери за разрешаване на конфликти, какъвто е случаят със Северна Македония и Гърция. \r\nЕвропейският съюз обаче не е единодушен по отношение на европейската перспектива на Западните Балкани. Неотдавна френският президент Емануел Макрон заяви, че ще обещае да няма разширяване на Съюза, преди да направи вътрешни реформи в Съюза. \r\nПремиерът Зоран Заев ще участва в срещата на върха в Познан. В рамките на срещата на върха в сряда ще има форум, а утре ще се проведе Бизнес форум ЕС-Западни Балкани и Форум на гражданското общество. \r\nСпоред съобщенията на организаторите, в края на срещата в петък, ще бъде дадена съвместна пресконференция с участието на германския канцлер Ангела Меркел и полският премиер Матеуш Моравецки, на Северна Македония - Зоран Заев и на България - Бойко Борисов.  Юлиян Марков", "date": "2019.07.03", "title": "„1 ТВ“ (Македония): Срещата в Познан – Западните Балкани с европейска перспектива, но и с нерешени въпроси"}
{"url": "http://www.focus-news.net/news/2019/07/03/2676572/burgas-pedagozi-shte-se-obuchavat-kak-da-zapalyat-interesa-na-uchenitsite-kam-ucheneto-v-mladezhkiya-kulturen-tsentar.html", "text": "Педагогически специалисти ще преминат тридневно специализирано обучение в Бургас, с което да повишат интереса на учениците в час. Това съобщиха от пресцентъра на  Община Бургас . Обучението ще се проведе от 22 до 24 юли 2019 г. в зала № 1 на Младежкия културен център и ще бъде на тема „Запознаване с индуктивен подход – учене от практика към теория“. Целта на обучението е учителите от област Бургас да се запознаят с техники за усъвършенстване на презентационни и комуникационни умения, които да повишат ангажираността, интереса и любопитството на учениците, както и да се запознаят с индуктивния подход, който позволява на учениците да открият и изпитат феномена на самостоятелното учене. Обучителите – Даниела Северинова и Меган, имат дългогодишен опит и са превърнали образованието в мисия и страст. Те вярват, че децата днес са бъдещото общество утре. Заявки за безплатното обучение, в което могат да се запишат педагози от всякакви образователни институции в Бургас, се приемат в срок до 12.07.2019 г. на следния линк -  . Домакини на тридневния обучителен семинар за педагози са Община Бургас, Регионалното управление на образованието и местния Център за личностно развитие. Допълнителна информация можете да получите на тел.: 0884 344 718.", "date": "2019.07.03", "title": "Бургас: Педагози ще се обучават как да „запалят“ интереса на учениците към ученето в Младежкия културен център"}
{"url": "http://www.focus-news.net/news/2019/07/03/2676573/otpuskat-se-dopalnitelno-1-mln-lv-za-razvitie-na-detsko-yunosheskiya-futbol-v-balgariya.html", "text": "Правителството одобри допълнителни разходи по бюджета на Министерството на младежта и спорта за 2019 г. Средствата в размер на 1 000 000 лв. ще бъдат изразходвани за развитие на детско-юношеския футбол в Република България. Това съобщиха от  правителствената информационна служба . Развитието на детско-юношеския спорт в страната е един от основните приоритети, заложени в Националната стратегия за развитие на физическото възпитание и спорта в Република България 2012 - 2022 г. \r\nНасоките за развитието на детско-юношеския футбол са заложени в Програмата за развитие на детско-юношеския футбол на сдружение „Български футболен съюз“. \r\nПилотният проект на програмата стартира през 2016 г. с участието на състезатели от 12-те най-добре представящи се футболни школи в страната. През 2017 г. обхватът на Програмата се разшири до участие на спортисти от 16 футболни школи. \r\nПродължаването на програмата ще даде възможност да бъде унифицирана структурата на детско-юношеския спорт, която да бъде в съответствие с целта и основните задачи на Националната стратегия за развитие на физическото възпитание и спорта в Република България 2012 - 2022 г. Ще се разшири кръгът от включените спортисти, ще се даде възможност подрастващите да развият двигателната си култура и координация чрез прилагането на утвърдени европейски модели за развитие на тези качества.", "date": "2019.07.03", "title": "Отпускат се допълнително 1 млн. лв. за развитие на детско-юношеския футбол в България"}
{"url": "http://www.focus-news.net/news/2019/07/03/2676574/predpriemachi-shte-testvat-bezzhichni-tehnologii-na-niska-tsena-i-pri-ulesnena-protsedura.html", "text": "Предприемачи и изследователи ще могат да тестват нови безжични технологии, бързо и на ниска цена, в най-различни честотни ленти, чрез издаване на временни разрешения. Това предвижда Актуализираната политика в областта на електронните съобщения на Република България 2019-2022 г., която бе приета от правителството, съобщиха от  правителствената информационна служба .. Документът предлага стъпки за улесняване на използването на радиочестотния спектър и намаляване на регулаторната намеса. \r\nПолитиката в областта на електронните съобщения включва конкретни цели и мерки за намаляване на административната тежест, стимулиране на инвестициите в сектора, разгръщането и използването на мрежи с много голям капацитет и предоставяне на услуги от пето поколение. \r\nДокументът е съобразен с новата регулаторна рамка на Европейския съюз в областта на електронните съобщения от 2018 г.", "date": "2019.07.03", "title": "Предприемачи ще тестват безжични технологии на ниска цена и при улеснена процедура"}
{"url": "http://www.focus-news.net/news/2019/07/03/2676575/v-narodnoto-sabranie-shte-bade-predstaven-proekt-za-strukturirane-i-analizirane-na-informatsiyata-za-vavezhdaneto-na-direktivite-na-es-v-balgarskite-zakoni.html", "text": "В Народното събрание ще бъде представен проект, който предвижда да бъде събрана, структурирана и анализирана информацията за въвеждането на директивите на ЕС в българските закони. Това съобщиха от пресцентъра на  Парламента . Проектът на Народното събрание, който е получил финансова подкрепа по Оперативна програма „Добро управление“, ще бъде представен на 4 юли 2019 г. в 14.00 часа в зала „Изток“.   \r\nПресконференцията ще бъде открита от главния секретар на Народното събрание Стефана Караславова, а проекта ще представят експерти от администрацията на законодателната институция.  \r\nТой е на тема „Повишаване на ефективността при въвеждане на директивите и мерките по прилагането на актовете на Европейския съюз в българските закони“. Проектът е на обща стойност 1 366 828, 51 лв., а срокът за изпълнение е до 31 декември 2020 г.  \r\nПредвижда се при изпълнението на проекта да бъде извършен пълен преглед на транспонирането и въздействието на директиви и мерки по прилагането на актове на ЕС и да се обобщи цялата информация, свързана с въведените конкретни разпоредби.  \r\nЦялата информация ще бъде напълно достъпна за широката общественост и представителите на бизнеса, като заинтересованите лица и институциите ще имат безплатен достъп до нея през интернет портала на парламента.", "date": "2019.07.03", "title": "В Народното събрание ще бъде представен проект за структуриране и анализиране на информацията за въвеждането на директивите на ЕС в българските закони"}
{"url": "http://www.focus-news.net/news/2019/07/03/2676576/kyustendil-mayka-i-dete-sa-bili-napadnati-ot-bezprizorni-kucheta-v-dupnitsa.html", "text": "Майка и дете са били нападнати от безпризорни кучета в Дупница. Това съобщиха за  Радио „Фокус” – Кюстендил  от пресцентъра на Община Дупница. В деловодството на Общината е подадена жалба от потърпевшата майка, която е нападната заедно с детето си от бездомни кучета в района на жилищен комплекс „Бистрица”. Майката е провела среща и със зам.-кмета на Община Дупница Крум Милев. Общината е предприела необходимите действия.  \r\nКъм момента приютът за кучета в Дупница продължава да работи. На мястото на излезлите в болничен служители на приюта има временно техни заместници – отговорник и ветеринарен лекар, за да не се спира дейността му, както и ловец. Досегашният ветеринарен лекар е  отказал да се яви и отвори аптеката и касата с медикаменти, за да ги предаде с приемно-предавателен протокол на своя заместник. В тази връзка е издадена заповед, с която е определено да се предприемат мерки по отварянето на помещенията и встъпване в длъжност на ветеринарния лекар д-р Ангел Ангелов, който да се заеме с обичайните ежедневни манипулации в приюта.  \r\nДнес представители на неправителствени организации и медии, в присъствието и на д-р Георги Тимчев от Областна дирекция по безопасност на храните – Кюстендил са били в приюта, за да се запознаят със състоянието на животните в приюта, който е с пълен капацитет. \r\nВенцеслав ИЛЧЕВ", "date": "2019.07.03", "title": "Кюстендил: Майка и дете са били нападнати от безпризорни кучета в Дупница"}
{"url": "http://www.focus-news.net/news/2019/07/03/2676577/yambol-kamerniyat-orkestar-dianopolis-podgotvya-parviya-si-album.html", "text": "Подготвя се издаването на първи албум със записи на Камерен оркестър „Дианополис“ – Ямбол. Под заглавието „Реминисценции“, той включва изпълнения на четири емблематични и в същото време разнообразни по стил произведения. Началото е с „Адажио“ на Томасо Албинони, като на орган тук ще чуем диригента и главен художествен ръководител на „Дианополис“ Константин Илиевски. Това съобщиха от  Община Ямбол . Второто произведение в специалната селекция е българският шедьовър „Севдана“ на Георги Златев – Черкин, представено със соло на цигулка от концертмайстора на оркестъра Красимира Султанова. Специфичен привкус на албума придава изпълнението на „Фантазия за един благородник“ от испанския композитор Хоакин Родриго. В него изпъква невероятното соло на китара на харизматичния Цветан Недялков – дългогодишен приятел и партньор на ямболския КО „Дианополис“. За финал на албума е избрано едно от ранните произведения на италиански композитор Оторино Респиги – Антични арии и танци, сюита ІІІ. \r\nИздаването на албума е логично продължение на работата по популяризиране на оркестъра и отразява професионализма на музикантите от „Дианополис“, както и признанието, с което се ползват в музикалните среди. Записът бе направен в залата на емблематичния ямболски „Безистен“, прочут с впечатляващата си акустика и превърнал се в най-предпочитаното място за концертни изпълнения в града. Албумът ще бъде представен официално през есента при откриването на новия, вече 52-и поред творчески сезон на камерния оркестър. Към диска с музиката ще бъде разпространявано и приложение с историята на оркестъра и любопитни факти за Ямбол като интригуваща дестинация за културен туризъм. \r\nТри от произведенията, включени в албума, бяха в репертоара на „Дианополис“ при концерта им в София преди броени дни. В залата на Сити Марк Арт Център ямболският оркестър представи блестящ концерт, озаглавен „Темперамент и стил“, в който специално участие имаха виртуозните китаристи Цветан Недялков и Петър Койчев. Сред ВИП-гостите на събитието бе и кметът на Ямбол Георги Славов, който изказа пред аудиторията искрената си благодарност към музикантите от „Дианополис“ за престижа, който носят на града и приноса им за обогатяване на културния живот, включително като организатори на Музикалните празници „Златната Диана“. \r\n„Имаме претенцията да свирим на нивото, което, поне за държавата ни, е най-доброто!\", обяви в специално интервю за Радио „Класик ФМ“ преди концерта в столицата диригентът маестро Константин Илиевски. Той подчерта, че за да може оркестърът да се похвали  с „пълен и много ярък“ творчески сезон, това се дължи на изключителната подкрепа на община Ямбол. „Държа да го кажа, но не като реклама. По-скоро бих искал да подскажа и на други градове, че тези, които искат да правят качествено изкуство, просто трябва наистина да направят едно вложение в него, не само финансово и материално, но да дадат доверието на хора, които имат някаква концепция за нещата и поглед в бъдещето\", допълва още ръководителят на КО „Дианополис“.", "date": "2019.07.03", "title": "Ямбол: Камерният оркестър „Дианополис“ подготвя първия си албум"}
{"url": "http://www.focus-news.net/news/2019/07/03/2676570/ep-priklyuchi-parviyat-tur-na-glasuvaneto-za-predsedatel-na-ep.html", "text": "Приключи първият тур на гласуването за председател на ЕП. Няма обявен победител, същите кандидати ще участват във втория тур, информира  Пресслужбата на Европейския парламент . \r\nРезултатът от гласуването е, както следва:  \r\nУпражнили правото си на вот: \t735  \r\nПразни или невалидни бюлетини: \t73  \r\nВалидни бюлетини: \t662  \r\nАбсолютно мнозинство от подадените гласове: \t332  \r\nРезултати: \tнеокончателни  \r\nСка Келер (Зелените/ЕСА, Германия) \t133  \r\nСира Рего (Европейска обединена левица, Испания) \t42  \r\nДавид-Мария Сасоли (С&Д, Италия) \t325  \r\nЯн Захрадил (ЕКР, Чехия) \t162  \r\nКандидати и групи  \r\nЧетирима кандидати бяха предложени и представиха своята визия за водещата позиция в ЕП в петминутни изявления. Гледайте индивидуалните им изявления:  \r\nСка Келер (Зелените/ЕСА, Германия)  \r\nСира Рего (Европейска обединена левица, Испания)  \r\nДавид-Мария Сасоли (С&Д, Италия)  \r\nЯн Захрадил (ЕКР, Чехия)  \r\nПравила за провеждане на избори за председател на ЕП  \r\nСпоред член 15, кандидатурите за председател могат да бъдат издигнати от политическите групи или от група от най-малко 1/20 от членове на ЕП, т.е. 38 евродепутати („ниският праг“ е въведен от ревизирания Правилник за дейността). Гласуването е тайно. За да бъде избран, кандидатът трябва да е събрал абсолютно мнозинство от валидно подадените гласове, т.е. 50 % плюс един (член 16). Празните или невалидните бюлетини не се броят при изчисляване на необходимото мнозинство.  \r\nАко на първия тур не бъде избран кандидат, същите или нови кандидатури могат да бъдат издигнати за втори тур за гласуване при същите условия. Може да се проведе и трети тур, ако е необходимо, отново при същите условия. Ако нито един кандидат не бъде избран при третото гласуване, двамата кандидати, получили най-много гласове при това гласуване, участват в четвърто гласуване, при което печели кандидатът, получил по-голям брой гласове.", "date": "2019.07.03", "title": "ЕП: Приключи първият тур на гласуването за председател на ЕП"}
{"url": "http://www.focus-news.net/news/2019/07/03/2676578/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  по  Радио „Фокус“ – Пирин  продължаваме да пътуваме из общината, за да ви представим по-интересните възможности за туризъм, които тя предлага. Предходната седмица заедно се „разходихме“ из общинския център, където възможностите за отдих и почивка са много и разнообразни. Днес пък ще се отправим към рафтинг базата на Симитли и селата Полето, Черниче и Крупник.  Не забравяте – вземете лист и химикал, за да може да си запишете какво да посетите, ако решите да попътувате из общината. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. Очакваме и Вас, нашите слушатели, на телефоните в студиото: 0885 303 373 и 073/ 88-55-81, или на e-mail: pirin@focus-news.net. \r\nБъдете с нас ,ако искате да сте на „Фокус“ за всичко, актуално, което се случва в Симитли и малките населени места в общината. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин от 15.00 до 16.00 часа всяка сряда, с водещ Ливия Нинова.", "date": "2019.07.03", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/07/03/2676580/odobreno-e-izmenenie-na-rabotnata-programa-na-komunikatsionnata-strategiya-na-balgariya-za-es-za-2019-g.html", "text": "Министерският съвет прие изменение на Националния план на Работната програма на Комуникационната стратегия на Република България за Европейския съюз за 2019 година. Това съобщиха от  правителствената информационна служба . \r\nИзменението е във връзка с необходимост от пренасочване на средства поради невъзможност за реализиране на някои дейности и постъпило предложение за допълнителни инициативи. С направеното изменение не се променят целите и общият бюджет за изпълнението на Работната програма на Комуникационната стратегия на Република България за 2019 г.", "date": "2019.07.03", "title": "Одобрено е изменение на Работната програма на Комуникационната стратегия на България за ЕС за 2019 г."}
{"url": "http://www.focus-news.net/news/2019/07/03/2676583/stefan-shulev-pggs-hristo-botev-velingrad-osven-formirane-na-lyubov-kam-prirodata-vazpitavame-uchenitsite-si-i-da-ya-pazyat-da-se-grizhat-ustoychivo-za-da-ostane-za-pokoleniyata.html", "text": "Освен формиране на любов към природата, възпитаваме учениците си и да я пазят, да се грижат устойчиво, за да остане за поколенията. Това каза в седмичното образователно предаване „Всички в час“ на  Радио „Фокус“  Стефан Шулев, директор на учебното заведение. Той поясни, че Националната професионална гимназия по горско стопанство „Христо Ботев“ във Велинград разполага със зоокът, в който са настанени 12 вида птици и бозайници, които са пострадали или изоставени от родителите им в природата. \"Имали сме и диво прасе, и лисица, язовец, стига животните да не са защитени или да попадат в забраните в закона за биоразнообразието, ги гледаме при нас\", уточни Шулев. По думите му най-вече учениците се занимават с тях, а ако дивите животни бъдат пуснати на свобода, ще бъдат в опасност заради хищниците.  \r\n\"Имаме и над 280 препарирани животни, над 70 трофея, включително и презентации за всички видове. При нас всички тези птици, ратсения, бозайници, ратсения, както насекоми, вредители и гъби се учи на български и латински език\", обясни той.  \r\nСтефан Шулев поясни, че това е единствената гимназия в страната, в която се изучават двете специалности Горско стопанство и дърводобив и Горско ловно стопанство. Директорът отбеляза, че  момента в гимназията се обучават 211 редовни ученици и 44 задочници. „Паралелно с предметите за ловно стопанство има и предмети, свързани с лов, при които учениците изучават календара на ловеца. Самата специалност Горско и ловно стопанство е създадена през 1993г. от гимназията и тя е в основата на изработването на учебните програми“, уточни Стефан Шулев. Той обясни, че гимназията разполага с изключително богата и модерна база, а по Оперативна програма „Региони в растеж“ е приключил проект за модернизация на базата като се е провело откриване на ново спортно съоръжение, на което е присъствал министъра на образованието Красимир Вълчев. \r\nУчебното заведение също така има устроени различни кътове, които представляват интерес за гражданите на града.  „Редовно има посещения от различни детски градини и зелени училища. Особено по време на седмицата на гората ние организираме срещи, имаме отворени врати и демонстрираме различни видове мероприятия“ каза още Шулев. \r\nМилослава АНГЕЛОВА", "date": "2019.07.03", "title": "Стефан Шулев, ПГГС „Христо Ботев“- Велинград: Освен формиране на любов към природата, възпитаваме учениците си и да я пазят, да се грижат устойчиво, за да остане за поколенията"}
{"url": "http://www.focus-news.net/news/2019/07/03/2676586/burgas-blagotvoritelna-izlozhba-bazar-na-detsata-ot-tsentar-za-obshtestvena-podkrepa-tsvetnitsa-bade-predstavena-v-galeriya-atelie-r.html", "text": "Галерия „Ателие R“ в Бургас представя благотворителна изложба-базар, на която ще бъдат показани творби на децата от Център за обществена подкрепа „Цветница“ от град Малко Търново. Това съобщиха от пресцентъра на  Община Бургас . Ръководител на малките творци е Мария Демиева. Изложбата ще бъде открита от 18.30 часа на 8 юли. \r\nПроизведенията на децата от социалното заведение ще бъдат представени сред картините на големия български художник Вълчан Петров, който гостува със своя експозиция в галерия „Ателие R“ до 14 юли. \r\nДецата от Център за обществена подкрепа „Цветница“ са включили в изложбата – базар рисунки и сувенири от вълна. Идеята е чрез продажбата им да се съберат средства за творчески лагер на малчуганите.", "date": "2019.07.03", "title": "Бургас: Благотворителна изложба-базар на децата от Център за обществена подкрепа „Цветница“ бъде представена в галерия „Ателие R“"}
{"url": "http://www.focus-news.net/news/2019/07/03/2676585/dobrich-holandski-grazhdanin-e-osaden-na-obshtestveno-polezen-trud-zaradi-otglezhdane-na-marihuana.html", "text": "Състав на Окръжния съд в Добрич призна присъда, постановена срещу холандски гражданин в родината му, и допусна да се изпълни у нас наложената му пробационна мярка - 100 часа безвъзмезден труд в полза на обществото, съобщиха от пресцентъра на  съда . Мъжът, с последен известен адрес на пребиваване в село в община Балчик, е бил осъден за нарушаване на нидерландския Закон за наркотичните средства и за кражба. Той е бил признат за виновен в отглеждане на 145 растения марихуана и в кражба на електроенергия. Двете деяния били извършени в периода 1 - 17 септември 2014г. в град Ейнховен. С присъдата, постановена от Окръжен съд Ост-Брабант, му е наложено условно наказание лишаване от свобода за срок от 2 месеца, с 2-годишен изпитателен срок. Спрямо мъжа е постановена и пробационна мярка - 100 часа труд в полза на обществото, подлежаща на замяна при неизпълнение с 50 дни лишаване от свобода. Присъдата е влязла в сила на 12 юли 2018 година. Производството в Окръжния съд в Добрич бе образувано по постъпило от холандските власти удостоверение за прилагането на принципа на взаимно признаване на съдебни решения и решения за пробация, постановени в друга държава - членка на Европейския съюз, с оглед надзора върху пробационните мерки и алтернативните санкции. Съдебният състав е преценил, че няма основания да откаже признаване на присъдата и холандският гражданин следва да положи у нас 100 часа безвъзмезден труд. Делото е гледано в отсъствието на мъжа, който не е бил открит на адреса по регистрацията. Съгласно представените пред съда справки обаче, той е със статут на постоянно пребиваващ у нас, с издадена от ОД на МВР – град Добрич карта за пребиваване на гражданин на ЕС. В проведеното задочно производство срещу него, мъжът беше представляван от служебен защитник. Решението на Окръжния съд подлежи на обжалване и протест в 5-дневен срок. След влизането му в сила изпълнението на пробационната мярка ще бъде възложено на съответната пробационна служба.", "date": "2019.07.03", "title": "Добрич: Холандски гражданин е осъден на обществено полезен труд заради отглеждане на марихуана"}
{"url": "http://www.focus-news.net/news/2019/07/03/2676582/pravitelstvoto-prie-promeni-v-postanovleniyata-za-predostavyane-na-stipendii-i-za-priema-na-studentite.html", "text": "Министерският съвет прие промени в две правителствени постановления -  ПМС № 90/2000 г. за условията и реда за предоставяне на стипендии на студентите, докторантите и специализантите от държавните висши училища и научни организации и ПМС № 64/2016 г. за условията и реда за утвърждаване на броя на приеманите за обучение студенти и докторанти в държавните висши училища и за приемане на Списък на приоритетните професионални направления и на Списък на защитените специалности. Това съобщиха от  правителствената информационна служба . \r\nС промяната в Постановление № 90 се дава възможност на висшите училища да заплащат стипендии на студентите при провеждане на студентска практика, извън предвидената по учебен план практическа подготовка. Размерът на стипендиите на студентите за времето на провеждане на практиката не трябва да изостава от минималната работна заплата в страната, за да имат младите специалисти мотивация да придобиват практически приложими познания. С постановлението се определя и размер на присъщи разходи за провеждането на една студентска практика до 320 лв. В тях се включват разходите за възнаграждение на академичния наставник от висшето училище и на ментора от обучителната организация, пътните разходи на академичните наставници за осъществяване на проверка на практическото обучение, разходите за застраховки на студентите по време на практиката и други. \r\nКато част от присъщите разходи се предвижда броят на часовете, в които ще е ангажиран академичният наставник за една студентска практика, да е 5 часа. а часовата ставка да е до 20 лв. на час или общо до 100 лв. Броят на часовете на ментора за 1 практика да е 10 часа при часова ставка до 20 лв. на час или общо до 200 лв. В останалите 20 лв. са включени пътните разходи на академичните наставници за осъществяване на проверка на практическото обучение, когато същото се провежда в различно населено място от това на висшето училище, в което се обучава студента, практика и други съпътстващи практиката разходи. Актуализира се и часовата ставка за нейното провеждане на 2,50 лв. на час. \r\nПромените ще обхванат всички висши училища в страната, в които през учебната 2018/2019 година се обучават общо 203 602 студенти в редовна и задочна форма на обучение - 178 098 студенти в държавните, и 25 504 в частните висши училища. Средствата за осигуряване на стипендиите на студентите и присъщите разходи при провеждане на студентските практики се осигуряват от бюджетите на висшите училища, целеви средства или чрез финансиране от европейските структурни и инвестиционни фондове. \r\nДопълнението в ПМС № 64 се налага, поради отлагане на влизането в сила на Наредбата за единните държавни изисквания за придобиване на висше образование по специалността „Право“ и професионална квалификация „юрист“, приета с ПМС № 82 от 2017 г. с още една учебна година. Тази нормативна промяна влезе в сила от 11 юни 2019 г., като създаде необходимост да се осигурят места за обучение на студенти и в задочна форма по специалността „Право“ за учебната 2019/2020 година.", "date": "2019.07.03", "title": "Правителството прие промени в постановленията за предоставяне на стипендии и за приема на студентите"}
{"url": "http://www.focus-news.net/news/2019/07/03/2676581/ministar-mladen-marinov-shte-inspektira-deystviyata-na-granichna-politsiya-na-gkpp-kulata-vav-vrazka-s-natovareniya-trafik-na-punkta.html", "text": "Министър Младен Маринов пътува към ГКПП „Кулата“. Това съобщиха от пресцентъра на  МВР . Там той ще инспектира действията на служителите на „Гранична полиция“ във връзка с натоварения трафик на пункта. Очаква се към 17.00 часа министърът да даде кратки изявления.", "date": "2019.07.03", "title": "Министър Младен Маринов ще инспектира действията на „Гранична полиция“ на ГКПП „Кулата“ във връзка с натоварения трафик на пункта"}
{"url": "http://www.focus-news.net/news/2019/07/03/2676584/pravitelstvoto-prie-promeni-v-taksite-sabirani-ot-mf-po-zakona-za-darzhavnite-taksi.html", "text": "Министерският съвет прие постановление за изменение на Тарифа № 12 за таксите, които се събират в системата на Министерството на финансите по Закона за държавните такси. Целта е да се намали административна тежест за лицата, извършващи дейност като обменно бюро. Това съобщиха от  правителствената информационна служба . \r\nС постановлението се отменя таксата от 50 лв. за вписване на промени в обстоятелството. Направените изменения се отразяват в публичен регистър и няма основания заявителят да уведомява органа за настъпването им. В допълнение, разпоредбата на чл. 3, ал. 4 от Валутния закон предвижда заплащане на такса само при вписване в публичния регистър на лицата, които извършват сделки като обменно бюро, но не и за вписване на промени в обстоятелствата. \r\nПриетият от правителството документ е разработен в изпълнение на Решение № 704 на Министерския съвет от 2018 г. за приемане на мерки за трансформация на модела на административно обслужване.", "date": "2019.07.03", "title": "Правителството прие промени в таксите, събирани от МФ по Закона за държавните такси"}
{"url": "http://www.focus-news.net/news/2019/07/03/2676587/sport-gana-specheli-grupa-f-za-kupata-na-afrikanskite-natsii.html", "text": "Гана надви с 2:0 Гвинея-Бисау, която бе без халфа на Лудогорец Жоржиньо в редиците си, и зае първо място в група „F“ за Купата на африканските нации. Така „черните звезди“ избегнаха среща с Нигерия още на четвъртфиналите. В другия мач Камерун не успя да оползотвори надмощието си и стигна само до 0:0 с Бенин. \r\nСенегал победи Кения с 3:0 в Група „С“ и се класира за осминафиналите, като в елиминациите ще играе срещу Уганда. Алжир спечели групата с пълен актив и без допуснат гол в турнира. „Пустинните лисици“ надделяха над Танзания също с 3:0.", "date": "2019.07.03", "title": "Спорт: Гана спечели Група F за Купата на африканските нации"}
{"url": "http://www.focus-news.net/news/2019/07/03/2676579/politico-david-mariya-sasoli-e-izbran-za-predsedatel-na-evropeyskiya-parlament.html", "text": "Италианският евродепутат Давид-Мария Сасоли бе избран за председател на Европейския парламент в сряда, благодарение на препоръка на лидерите на ЕС да поставят социалист начело на европейските парламентаристи, пише авторитетното издание  POLITICO . \r\nСасоли спечели 345 гласа във втория тур на гласуване. Ян Захрадил спечели 160 гласа, а Ска Келер 119. \r\nТой трябва да служи за две и половина години - половината от парламентарния мандат - преди да предаде щафетата на член на дясноцентристката Европейска народна партия за останалата част от мандата. \r\nВ изказването си пред евродепутатите преди гласуването Сасоли, който като бивш телевизионен журналист е широко известен в Италия, но не е добре познат извън страната, заяви, че е решил да се кандидатира, защото \"Европа ще бъде по-силна само с парламент, който играе по-важна роля. \" \r\nПарламентът предстои да избере 14 вицепрезиденти в сряда и пет квестори (които се грижат за финансови и административни въпроси) в четвъртък. \r\nВъзходът на Сасоли към властта е неочакван. Във вторник лидерите на ЕС представиха идеята на Сергей Станишев, българин и президент на Партията на европейските социалисти, да поеме председателството на Парламента. Станишев би помогнал за осигуряването на баланс в Източна Европа за най-високите постове в ЕС - първите четири от които бяха уредени във вторник.  Юлиян Марков", "date": "2019.07.03", "title": "POLITICO: Давид-Мария Сасоли е избран за председател на Европейския парламент"}
{"url": "http://www.focus-news.net/news/2019/07/03/2676589/pochina-bivshiyat-ministar-na-mashinostroeneto-inzh-toncho-chakarov.html", "text": "На 2 юли 2019 на 86-годишна възраст внезапно почина бившият министър на машиностроенето инж. Тончо Чакъров. Това съобщиха  роднини на инж. Чакъров . \r\nПоклонението ще се състои на 6 юли от 11.30 часа в ритуалната зала „Дом Покойник“ на Централните софийски гробища. \r\nВ периода 1973 – 1977 инж. Тончо Чакъров е назначен за министър на машиностроенето и металургията, а след това през 1981 – 1984 за министър на машиностроенето и електротехниката. Между 1984 и 1985 е първи заместник-министър на машиностроенето и член на Министерският съвет. През 1985 за една година е назначен за министър на металургията.", "date": "2019.07.03", "title": "Почина бившият министър на машиностроенето инж. Тончо Чакъров"}
{"url": "http://www.focus-news.net/news/2019/07/03/2676591/blagoevgrad-zapochnaha-letnite-zanimaniya-po-proekt-uslugi-za-ranno-detsko-razvitie.html", "text": "Започна лятното училище по проект „Услуги за ранно детско развитие в община Благоевград“ за услуга „Допълнителна педагогическа подготовка за повишаване на училищната готовност на децата за равен старт в училище“. Това съобщиха от пресцентъра на  Община Благоевград . Проектът се осъществява по Приоритетна ос „Намаляване на бедността и насърчаване на социалното включване“.  \r\nЗаниманията включват дейности с образователни елементи, комбинирани с интерактивни методи и игри, състезания и други творчески и познавателни дейности. Общо 15 деца на възраст 5, 6 или 7 години, които предстоят да бъдат ученици през септември тази година, се обучават от висококвалифицирани специалисти в областта на образованието. \r\nЦелта на проекта е децата да развият и придобият навици и умения за запознаване с учебната среда, да се провокира и увеличи тяхната готовност и мотивация за равен старт в училище за постъпването в 1 клас. По проекта се работи и с родителите на децата, за да се постигне по- висока активност при записването на децата в училище.  \r\nЛятното училище ще се проведе в рамките на един месец.", "date": "2019.07.03", "title": "Благоевград: Започнаха летните занимания по проект „Услуги за ранно детско развитие“"}
{"url": "http://www.focus-news.net/news/2019/07/03/2676588/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "Днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще посветим на развитието на туризма в този регион. С началото на лятото на територията на общината отвори врати минерален комплекс „Топлата вода“. Повече за неговия капацитет и възможността за летни развлечения и отдих в комплекса ще разкаже Стефка Кехайова. Ще разговаряме и с Ангел Стоев, старши експерт „Спортни бази и спорт за всички“ в Община Белово. От него ще чуете какви са инициативите на туристическо дружество „Алабак“ и интересните маршрути, които са изминали участниците в него. За развитието на туризма през годините на територията на община Белово, ще  разговаряме със Севдалина Попова, старши експерт „Музейно дело“ в Общината.  Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.07.03", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/07/03/2676592/ustoychivo-namalyava-kontrabandata-na-tsigari-obzor.html", "text": "3,8% е нивото на незаконната търговия с цигари за първото тримесечие на 2019 г., което е намаление с 0,6% в сравнение с последното тримесечие на 2018 г., и с 2% спрямо същото тримесечие на миналата година. Това показват резултатите от проведеното от „Инициативата срещу незаконната търговия“ изследване за тенденциите и нивата на незаконна търговия с цигари от проучването на празните опаковки. Най-голям брой нелегални цигари са установени в градовете: Велико Търново - 9,3%, Хасково - 7,3%, Благоевград - 6,7% и Пазарджик – 6,5%. Най-ниските нива на цигари, непредназначени за местния пазар, са отчетени в Габрово – 1,3%, Русе – 1,6%, София- 2,2% и Бургас – 2,4%. В Свиленград и Димитровград нивата продължават да бъдат високи. През 2010 г. нивото на незаконната търговия с цигари е било 34,5%. През следващите 9 години се наблюдава устойчива тенденцията на намаляване. Проучването е направено в 20 големи града, като в него са участвали 3,38 млн. души (47,1%).  \r\nПо време на представянето на резултатите премиерът Бойко Борисов отчете, че от началото на годината служители на ГД „Гранична полиция“ са задържали над 11 тона нарязан тютюн. През 2018 г. количеството на заловения канабис е около 110 тона. „Всяка сряда като се събираме с главния прокурор, с директори на дирекции, с НАП и \"Митници\", първото, което докладват е колко незаконни цигари са задържали и колко тютюн“, обясни Борисов. Той аплодира неправителствения сектор затова, че помага разрешението на този проблем и призова всички да се включат и в борбата срещу незаконните горива.  \r\nМинистър-председателят коментира, че страната ни е най-добрата в Европа при залавянето на трафиканти. Само от началото на годината заловените са 80, от които с влезли в присъда са 30. \"Ние сме за пример. Преди няколко дни беше международната операция на „Гранична полиция“ и в Европа се отчете, че България най-добре се справя по броя на трафикантите и мрежите на трафик на хора“, изтъкна премиерът. Според него добрите резултати са заради волята на правителството и на прокуратурата. Той се позова на резултатите, които отчита АИКБ за нивата на сивата икономика, като цитира, че светлата част на икономиката се повишава до рекордните 79,1 пункта.  \r\nДаяна ДЮЛГЕРОВА", "date": "2019.07.03", "title": "Устойчиво намалява контрабандата на цигари (ОБЗОР)"}
{"url": "http://www.focus-news.net/news/2019/07/03/2676593/odobreni-sa-8-337-346-lv-za-optimizirane-na-vatreshnata-struktura-na-personala-v-sferata-na-obrazovanieto.html", "text": "Правителството одобри 8 337 346 лв. за осигуряване на дейности по Националната програма „Оптимизиране на вътрешната структура на персонала“ за 2019 година в сферата на образованието. Това съобщиха от  правителствената информационна служба . Средствата са предназначени за изплащане на обезщетения на персонала за месеците януари-април 2019 г. поради настъпила промяна в структурата и състава му, при прекратяване на трудови правоотношения на друго основание или при преструктурирането на мрежата чрез преобразуване или закриване на образователни институции. \r\nСредствата се превеждат по бюджетите на общините и ще се осигурят за сметка на бюджета на Министерството на образованието и науката за 2019 г.", "date": "2019.07.03", "title": "Одобрени са 8 337 346 лв. за оптимизиране на вътрешната структура на персонала в сферата на образованието"}
{"url": "http://www.focus-news.net/news/2019/07/03/2676598/balgariya-i-kndr-podnovyavat-programata-za-satrudnichestvo-v-obrazovanieto-i-kulturata.html", "text": "Размяна на стипендианти между България и Корейската народно-демократична република (КНДР), организиране на прояви в сферата на изкуството, културата, медиите, библиотечното дело, книгоиздаването, архивите и спорта са предвидени в проекта за подновяване на Програмата за сътрудничество в областта на образованието и културата между Република България и КНДР. Проектът беше одобрен днес от Министерския съвет, съобщиха от  правителствената информационна служба . \r\nПравителственото решение има за цел да обнови правната рамка на сътрудничеството с КНДР в областта на образованието и културата. Проектът за програма е за периода 2019-2022 г. Той отговаря на политиката на Европейския съюз спрямо КНДР и не противоречи на международните санкции, наложени на Пхенян.", "date": "2019.07.03", "title": "България и КНДР подновяват програмата за сътрудничество в образованието и културата"}
{"url": "http://www.focus-news.net/news/2019/07/03/2676595/ministar-danail-kirilov-shefat-na-zatvorite-shte-bade-osvoboden-ot-dlazhnost.html", "text": "Шефът на Главна дирекция „Изпълнение на наказанията” главен комисар Васил Миладинов ще бъде сменен. Това обяви правосъдният министър Данаил Кирилов, предаде  бТВ . Кирилов заяви, че ще подпише заповедта за освобождаването на Миладинов до края на деня, но не уточни с какви мотиви. Kирилов заяви, че вината на Миладинов, заради която го освобождават, „си е отделно и различно събитие”, но беше категоричен в намерението си да подпише заповедта за неговата смяна в следващите три часа.  \r\nГлавен комисар Миладинов каза за медията, че от днес е в болнични и няма да коментира, докато не се запознае с мотивите за освобождаването му.  \r\nПреди дни Кирилов е бил на посещение в следствения арест на бул. „Г.М.Димитров”, след като редица задържани там се оплакаха от условията. Правосъдният министър констатирал влага по стените. Все пак министърът заяви, че можело да се диша и без маска.  \r\nКирилов предлага да се промени и рестрикцията за това колко плодове и зеленчуци могат да се внасят в ареста.", "date": "2019.07.03", "title": "Министър Данаил Кирилов: Шефът на затворите ще бъде освободен от длъжност"}
{"url": "http://www.focus-news.net/news/2019/07/03/2676599/odobrena-e-balgarskata-pozitsiya-za-predstoyashti-zasedaniya-na-saveta-na-es.html", "text": "Одобрена е българската позиция за предстоящи заседания на Съвета на ЕС, съобщиха от  правителствената информационна служба . Правителството одобри позицията на България за заседанието на Съвета на ЕС по заетост и социална политика, което ще се състои на 8 юли в Брюксел. Очаква се да бъде проведен дебат относно икономиката на благоденствието, която обхваща мерки на политиката в социалната сфера, в областта на заетостта, равенството между половете, здравеопазването и образованието. В дневния ред на заседанието е включено одобряване на Препоръки относно националните програми за реформи за 2019 г. към всяка държава-членка. Ще бъде проведена и дискусия на тема „Чиста планета за всички: стратегическа дългосрочна визия за неутрална по отношение на климата икономика - аспекти в сферата на заетостта“.  \r\nСъветът на ЕС по икономически и финансови въпроси (ЕКОФИН) ще заседава на 9 юли в Брюксел, Белгия. В рамките на Европейския семестър за 2019 г. се очаква финансовите министри да одобрят проекта на специфичните за всяка страна препоръки. Съветът ще обсъди актуалното състояние на модернизирането на системата за собствени ресурси на бюджета на ЕС и потенциални нови източници на приходи. Съгласно дневния ред на заседанието ще бъде представена работната програма на Финландското председателство на Съвета на ЕС. \r\nСъветът на ЕС по конкурентоспособност (вътрешен пазар, индустрия и научни изследвания) ще проведе неформално заседание на 4 и 5 юли в Хелзинки, Финландия. В частта „Вътрешен пазар и индустрия“ се предвижда провеждането на пленарна сесия „Интегриране на единния пазар, динамична цифрова икономика и съвременна индустриална политика“, дебат относно „Интелигентни решения за конкурентоспособна и неутрална по отношение на климата Европа“, както и четири паралелни работни дискусии. Частта „Научни изследвания“ включва дебат на тема: „Научните изследвания и иновациите като двигатели на устойчив растеж“ и работна сесия относно „Мисиите като стратегически инструмент в „Хоризонт Европа“.  \r\nМинистерският съвет одобри също резултатите от проведени заседания на Съвета на ЕС.  \r\nНа 27 май в Брюксел се състоя заседание на Съвет „Външни работи“ (Търговия) на ЕС. Обсъдени бяха реформата и преговорите в Световната търговска организация. Беше направен и преглед на актуалното състояние на търговските отношения между ЕС и САЩ. В рамките на заседанието се състоя също политическа дискусия по предстоящите стъпки в двустранния диалог, с фокус върху възможностите за откриване на търговски преговори със САЩ в изпълнение на залегналите в Съвместната декларация на президента на САЩ и председателя на ЕК. Министрите обсъдиха и предстоящите стъпки в подготовката за подписването на Споразумението за свободна търговия и Споразумението за закрила на инвестициите между ЕС и Виетнам. \r\nНа 6 юни в Люксембург се проведе заседание на Съвета на ЕС „Правосъдие и вътрешни работи“ в част „Правосъдие“. Министрите изразиха позициите на държавите-членки по темата за „Цифровизация на съдебното сътрудничество“ в областта на гражданското право. Обсъдено беше бъдещето на материалното наказателно право на ЕС, както и взаимното признаване по наказателноправни въпроси. Приети бяха заключения относно полезните взаимодействия между Евроюст и мрежите, създадени от Съвета в областта на съдебното сътрудничество по наказателноправни въпроси, както и заключения относно съхраняването на данни за целите на борбата с престъпността. По темата за подобряването на достъпа до електронни доказателства в наказателноправната област бяха приети две решения на Съвета - за започване на преговори за споразумение между ЕС и САЩ относно трансграничния достъп до електронни доказателства и за разрешаване на участието в преговорите относно втория допълнителен протокол към Конвенцията от Будапеща.", "date": "2019.07.03", "title": "Одобрена е българската позиция за предстоящи заседания на Съвета на ЕС"}
{"url": "http://www.focus-news.net/news/2019/07/03/2676594/pazardzhik-rzi-izvarshi-izsledvane-za-kachestvoto-na-piteynata-voda-v-oblastta.html", "text": "РЗИ - Пазарджик извърши изследване за качеството на питейната вода в областта, съобщиха за  Радио „Фокус” – Пазарджик  от здравната инспекция. Пробите са взети в периода от 18 до 30 юни от 18 населени места в региона. От тях няма такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. Освен това са представени 17 проби за изследване за съдържание на тежки метали, трихалометани, пестициди и органика в РЗИ - Пловдив. Очакват се резултатите от изследването. За отчетния период РЗИ - Пазарджик е получила протоколите от изпитване от РЗИ - Пловдив за водите представени за изпитване през месец май 2019 година /21 проби/. Същите са без отклонения от допустимите норми, съгласно изискванията на Наредба № 9/2001 г. по всички показатели. \r\nВаня НИКОЛОВА", "date": "2019.07.03", "title": "Пазарджик: РЗИ извърши изследване за качеството на питейната вода в областта"}
{"url": "http://www.focus-news.net/news/2019/07/03/2676597/pravitelstvoto-se-razporedi-s-imoti.html", "text": "„Български пощи“ ЕАД ще продадат чрез търг апартамент с площ 97 кв. м в град Трявна, както и гараж и складова база в град Харманли с площ от 396 кв. м. Имотите не са необходими за дейността на дружеството, а поддръжката им е свързана с неоправдани разходи. Продажбата ще се извърши по цена, не по-ниска от определената от независим оценител. Това съобщиха от  правителствената информационна служба . \r\nЗа частна държавна собственост бяха обявени три сгради, разположени в близост до жп гара Волуяк. Правителството даде съгласието си те да бъдат премахнати от активите на Национална компания „Железопътна инфраструктура“ заради отпадналата необходимост от използването им, както и лошото им конструктивно състояние. Това ще позволи реализацията на проект „Модернизация на жп участък гара София-гара Волуяк“. В сградите не са разположени обекти на железопътната инфраструктура, съгласно § 1, т. 1 от Допълнителните разпоредби на Закона за железопътния транспорт. През тях не преминават действащи кабели и съоръжения на железопътната инфраструктура и нямат функционално и технологично значение за сигурността на железопътните превози.  \r\nПроменя се статутът на поземлен имот, управляван от Държавно предприятие „Национална компания Железопътна инфраструктура“. Имотът се намира в село Васил Левски, община Карлово, и от публична държавна собственост стават частна държавна собственост. Това ще даде възможност на компанията да се разпорежда с него и така да реализира необходимите за подобряване на финансовото си състояние приходи. Имотът няма функционално и технологично значение за сигурността и осъществяването на железопътните превози и в него не са разположени обекти на железопътната инфраструктура. \r\nИмоти - публична държавна собственост се обявяват за частна държавна собственост и се предоставят на община Варна. Имотите, които представляват работни помещения, се намират в една и съща сграда на ул. „Преслав“ № 22, район „Одесос“ във Варна. Помещенията ще бъдат използвани от новосъздадения отдел „Недвижимо културно наследство“ към дирекция „Архитектура, градоустройство и устройствено планиране“ при община Варна. Досега те са били стопанисвани от Министерството на правосъдието за нуждите на Агенцията по вписванията и областния управител на област Варна, но са с отпаднала за тях необходимост.", "date": "2019.07.03", "title": "Правителството се разпореди с имоти"}
{"url": "http://www.focus-news.net/news/2019/07/03/2676596/plovdiv-zapochna-proektiraneto-na-instalatsiya-spirashta-navodneniyata-na-bul-maritsa-yug.html", "text": "Приключиха предпроектните проучвания за ВиК съоръжението, което ще стопира наводненията при всеки по-интензивен дъжд на бул. „Марица“-юг в Пловдив. Това съобщиха за  Радио „Фокус“ – Пловдив  от администрацията на район „Централен“ в града. Нивото на приемната шахта на инсталацията ще е с 5 см по-високо от това на уличната канализация. Така дъждоприемните шахти ще поемат първите количества дъжд, които измиват автомобилните масла и праха от улиците и отиват в Пречиствателната станция. При по-продължителен порой обаче, ако шахтите не успяват да се справят с количествата насъбрала се вода, тя ще се оттича в новото съоръжение, което пък ще се излива директно в река Марица. Инсталацията ще е с възвратни клапи, които ще елиминират риска от връщането на вода от реката обратно на булеварда. \r\nИзготвянето на проекта е възложено на екипа на един от водещите ВиК инженери Ангел Марков, след което предстои да се съгласува с експертите от РИОСВ и Басейнова дирекция. \r\n„Съоръжението е с изключително ниска себестойност, но много висока степен на ефикасност“, коментира кметът на район „Централен“ Георги Стаменов. По думите му, инсталацията е единствения начин да се реши казуса с наводняването на подмостовото пространство на централния бул. „Марица“-юг. При осигурено финансиране, се очаква проектът да е готов до есента, а изпълнението му ще отнеме около 2 месеца.", "date": "2019.07.03", "title": "Пловдив: Започна проектирането на инсталация, спираща наводненията на бул. „Марица“ - юг"}
{"url": "http://www.focus-news.net/news/2019/07/03/2676600/sdruzhenie-natsionalna-asotsiatsiya-na-horata-s-pridobiti-uvrezhdaniya-beshe-priznato-za-natsionalno-predstavitelna-organizatsiya.html", "text": "Правителството призна Сдружение „Национална асоциация на хората с придобити увреждания“ за национално представителна организация за срок от три години. Това съобщиха от  правителствената информационна служба . \r\nСдружението осъществява дейности в обществена полза чрез предоставяне на становища и участие при разработването на проекти, програми, стратегии и инициативи на национално и регионално ниво в областта на науката, културата и изкуството, образованието, спорта и професионалната реализация на хората с увреждания. Организацията работи активно за интегриране на хората с придобити увреждания в обществения живот чрез създаване на национална мрежа на асоциацията и изграждане на общински структури, за включване в работата на органите на национално и местно самоуправление при формиране и прилагане на политиките в областта на хората с увреждания. \r\nСдружението ръководи постоянно действащ център за консултации и подкрепа, в който се извършват безплатни юридически консултации и административно подпомагане на хората с увреждания.", "date": "2019.07.03", "title": "Сдружение „Национална асоциация на хората с придобити увреждания“ беше признато за национално представителна организация"}
{"url": "http://www.focus-news.net/news/2019/07/03/2676590/david-mariya-sasoli-biografichna-spravka-agentsiya-fokus.html", "text": "е роден на 30 май 1956 година във Флоренция. Той е журналист по професия,а в политиката влиза през 2009 година, когато се кандидатира за евродепутат от Демократическата партия в Централна Италия. След като е избран той става лидер на групата на италианските демократи в Европейския парламент. През 2013 година се кандидатира за кмет на Рим, но не е избран. На европейските избори през 2014 година той е преизбран за член на Европейския парламент и на 1 юли същата година е избран за заместник-председател на европейския законодателен орган. На европейските избори през 2019 година е преизбран за трети мандат за евродепутат и на първата сесия на Европарламента в новия му състав е избран за негов председател, като член на групата на Прогресивния алианс на социалистите и демократите. Той наследява на поста друг италианец – Антонио Таяни и е общо седмият италианец избиран на този висок пост. \r\nСасоли е женен и има две деца.", "date": "2019.07.03", "title": "Давид-Мария Сасоли – биографична справка (Агенция „Фокус“)"}
{"url": "http://www.focus-news.net/news/2019/07/03/2676602/pravitelstvoto-odobri-strukturni-promeni-v-sistemata-na-zdraveopazvaneto.html", "text": "Министерският съвет прие Постановление за структурни промени в системата на здравеопазването, съобщиха от  правителствената информационна служба . Преобразува се Националният център по наркомании (НЦН) чрез вливане в Националния център по обществено здраве и анализи (НЦОЗА), тъй като сходни дейности се изпълняват от специализирана дирекция на Министерството на здравеопазването. По този начин ще бъде избегнато дублиране на функции и отговорности. В резултат на преобразуването към НЦОЗА ще премине персоналът на НЦН, необходим за осъществяване специфичните функции на центъра по обществено здраве. \r\nЩе бъде увеличена щатната численост на Националната експертна лекарска комисия, за да бъде достатъчно ефективна НЕЛК при изпълнението на възложените й функции. \r\nЩе бъде увеличен и щатът на Държавна психиатрична болница за лечение на наркомании и алкохолизъм, като целта е запазването на функциониращия към момента в това лечебно заведение лабораторен комплекс. \r\nЩе бъде увеличена и числеността на персонала в Държавна психиатрична болница - с. Церова Кория. Това ще се случи за сметка на закрити щатни бройки в системата на домовете за медико-социални грижи за деца. Към момента в ДПБ - с. Церова Кория има недостиг на персонал.", "date": "2019.07.03", "title": "Правителството одобри структурни промени в системата на здравеопазването"}
{"url": "http://www.focus-news.net/news/2019/07/03/2676601/varna-pozhar-e-vazniknal-v-elektrichesko-tablo-na-sgrada-v-blizost-do-plazh-kabakum.html", "text": "Около 13.50 часа днес на телефон 112 е постъпил сигнал за пожар в сграда, намираща се близо до плаж \"Кабакум\". Това съобщиха от  ОДМВР-Варна .  На място незабавно са изпратени екипи на РДПБЗН - Варна. Установено е, че се касае за пожар в електрическо табло на петия етаж на сградата. Няма пострадали хора. Към момента пожарът е потушен. Жена и дете са били изведени от стая, близка до електрическото табло. На място остава дежурен екип, който отдимява сградата.", "date": "2019.07.03", "title": "Варна: Пожар е възникнал в електрическо табло на сграда в близост до плаж \"Кабакум\""}
{"url": "http://www.focus-news.net/news/2019/07/03/2676603/balgariya-podkrepya-predlozheniyata-na-kralstvo-shvetsiya-i-italianskata-republika-za-naznachavane-na-sadii-v-sada-na-es-i-v-obshtiya-sad-na-es.html", "text": "Правителството одобри българската позиция за заседанието на КОРЕПЕР II във формат Конференция на представителите на правителствата на държавите членки, което ще се проведе на 04 юли в град Брюксел, съобщиха от  правителствената информационна служба . \r\nНа заседанието ще бъде разгледано назначаването на един съдия в Съда на ЕС и на двама съдии в Общия съд на ЕС. \r\nБългария подкрепя предложението на Кралство Швеция за назначаване на г-н Нилс Вал за съдия в Съда на ЕС за остатъка от мандата - от 7 октомври 2019 г. до 6 октомври 2024 г. Смяната се налага, тъй като досегашният титуляр г-н Карл Густав Фернлунд подаде оставка. Подкрепяме и предложенията на Италианската република за назначаване на г-жа Орнела Порчиа и г-н Роберто Мастрояни за съдии в Общия съд на ЕС за периода от 1 септември 2019 г. до 31 август 2025 г. Те се избират, защото предстои частична промяна на състава на съда. \r\nСъдът на Европейския съюз е със седалище в Люксембург и се състои от две юрисдикции: Съд и Общ съд. \r\nСъдът, създаден през 1952 г., се произнася по преюдициални запитвания, за да се гарантира еднаквото прилагане на общностното право. Той контролира и спазването на задълженията на държавите-членки, като разглежда искове за неизпълнение. Съдът разглежда и жалби за отмяна на актове на евроинституции, както и искове за установяване на неправомерно бездействие. \r\nОбщият съд е създаден през 1988 г. Сред най-важните му правомощия са да разглежда жалби на физически и юридически лица срещу актовете на евроинституциите, както и жалби на държавите-членки срещу Европейската комисия или Съвета на ЕС.", "date": "2019.07.03", "title": "България подкрепя предложенията на Кралство Швеция и Италианската република за назначаване на съдии в Съда на ЕС и в Общия съд на ЕС"}
{"url": "http://www.focus-news.net/news/2019/07/03/2676607/krasimira-kostova-istoricheski-muzey-sredets-predi-okolo-sedmitsa-i-polovina-zapochnahme-arheologicheskite-prouchvaniya-na-antichnite-termi-v-rezervat-deultum.html", "text": "Преди около седмица и половина започнахме археологическите проучвания на античните терми в резерват „Деултум“ край село Дебелт. Това каза за  Радио „Фокус“ – Бургас  Красимира Костова, директор на Исторически музей – Средец. По думите ѝ досегашните дейности са били подготвителни за предстоящите археологически проучвания – свързани с почистване на  археологическите обекти. „Започнахме по проект на регионална програма на Министерството на труда и социалната политика. Очакваме да получим финансиране и от Министерството на културата към средата на месец юли. След това през месец август ще започнат проучванията на императорския храм – храмът, където е изповядван култът към императора. Ръководител на проучванията ще бъде доц. Христо Прешленов“, отбеляза Костова. Тя добави, че освен това екипът си е поставил и друга задача за настоящия летен сезон – сондажно проучване за локализиране на форума на римския град, което също ще се осъществи под ръководството на доц. Христо Прешленов. „Той ще го реализира в края на август – средата на септември. А през октомври месец доц. Людмил Вагалински започва проучвания на укрепителната система. Миналата година ние бяхме представили северозападната кула, която е изключително впечатляваща, защото е запазен целият ѝ вход с височина от около 3 метра“, допълни Костова и добави, че през настоящия археологически сезон проучванията ще продължат и в тази посока. \r\nМария ПОПЧЕВА", "date": "2019.07.03", "title": "Красимира Костова, Исторически музей – Средец: Преди около седмица и половина започнахме археологическите проучвания на античните терми в резерват „Деултум“"}
{"url": "http://www.focus-news.net/news/2019/07/03/2676606/vzglyad-sasht-prehvarlyat-turtsiya-na-ruski-iztrebiteli.html", "text": "Турция отново даде ясно да се разбере на Съединените щати, че ако е необходимо, ще може да се справи без самолетите F-35, като вместо това закупи руски изтребители Су-57. Разбира се, подобна сделка би била от полза за Русия - както политически, така и икономически. Но може ли Турция да направи още една крачка на отдалечаване от НАТО, коментира руският вестник  “Взгляд“  в материал, представен без редакторска намеса. \r\nТурция ще обмисли възможността за закупуване на изтребители Су-57 от Русия, ако Вашингтон откаже да достави на страната изтребители-бомбардировачи F-35. Както се съобщава от Bloomberg, Анкара се готви сериозно за евентуални санкции от САЩ във връзка с закупуването на руските противовъздушни ракетни системи С-400. Турските медии също потвърждават интереса на Анкара да закупи Су-57, както заяви външният министър на Турция Мевлют Чавушоглу още през май. Според него, Турция няма да остане без алтернативи на F-35 в случай на санкции от Вашингтон. \r\nИзданието припомня, че САЩ категорично се противопоставят на руско-турската сделка за зенитни ракетни системи. Затова Сенатът на САЩ вече забрани прехвърлянето на изтребители F-35 в Турция, ако Анкара получи руските системи C-400. Но, въпреки заплахите за санкции, доставката на комплекси ще започне през юли. Така, вземайки предвид военно-политическата ситуация в Близкия изток, Анкара наистина се интересува от наличието на модерни самолети от 5-то поколение в своята армия. Но може ли Русия да удовлетвори искането на своя черноморски съсед? \r\n“Въпросът за снабдяването на Турция със Су-57 не звучи за първи път и от време на време се обсъжда на ниво руски и чуждестранни служители. Но практическото прилагане на такава сделка ще отнеме много време ”, каза Андрей Фролов, главен редактор на списание „Эксперт вооружений“, пред вестник „Взгляд“. \r\n\"Първо, мисля, че турците до последно ще се борят за F-35, защото те са участници в тази производствена програма, и не искат да я загубят в един прекрасен момент. Второ, когато всички се измъкнат от ситуацията със C-400 по терлици, Турция най-вероятно ще се върне към F-35. Но дори и да си представим най-трудния вариант, в който САЩ изхвърлят Турция от всички проекти, Анкара ще бъде пред дилемата, включваща или разработването на собствен проект, или покупката на чуждестранни самолети,“ обясни Фролов. \r\nЕкспертът припомни, че сега турците разработват проекта на собствения си изтребител TF-X от 5-то поколение, чийто макет наскоро беше представен на авиошоуто в Бурже. Но опитът показва, че развитието на такъв сложен комплекс само по себе си изисква много време и пари. Ето защо, най-вероятно, TF-X ще бъде паралелен проект с далечни хоризонти, за да може Турция да натовари собствената си индустрия. \r\n„Що се отнася до Су-57, не може да се изключи, че Турция ще го купи. Но за това е необходимо самият Су-57 да се произвежда серийно и да се предлага за износ. Въпреки договора, подписан на форума \"Армия-2019\", който включва доставката на 76 изтребители от този модел за руските въоръжени сили, той не може да се нарече напълно сериен. Така че за Русия е трудно да представи Су-57 на потенциален клиент ”, продължи Фролов. \r\nТой направи аналогия с друг руски изтребител Су-35, който започна да влиза на въоръжение в Руските военновъздушни сили през 2009 г., но е изнасян само за Китай през 2016 г. \"Ако приемем, че същото време ще бъде необходимо в случая със Су-57, тогава началото на неговите серийни доставки може да се очаква не по-рано от средата на 20-те години на настоящия век\", каза източникът. \r\nВ допълнение, потенциална сделка с Турция се усложнява от други нюанси. Първият е, че Турция вероятно ще настоява за участието си в производството на самолета. Втората е, че Анкара със сигурност ще поиска руски кредит за закупуване на самолети по аналогия с начина, по който беше осъществена сделката със С-400. \r\nПо отношение на експортния вид на самолета  нещата не са толкова прости. Както е известно, сега са монтирани двигателите на първия етап на Су-57, а двигателите от втората фаза, които позволяват да се осигури свръхзвукова скорост без използване на форсаж и притежаващи напълно цифрова система за управление, все още се тестват. Освен това остава въпросът дали супермодерните двигатели могат да бъдат доставяни на страна, която е член на военния блок на НАТО. \r\nТака ситуацията със Су-57 и F-35 прилича на ориенталски пазар, където и американците, и турците блъфират. И ми се струва, че самите американци не се интересуват от изхвърлянето на Анкара от производствената програма, защото обидените турци могат да дадат техническа информация за F-35 на руснаците и китайците. Може би дори без нищо- каза Фролов. \r\nНо потенциалната сделка на Русия и Турция за Су-57 е не само от военно-техническо значение, но и от политическо естество, защото ако представителите на Москва и Анкара \"си стиснат ръцете\", Вашингтон ще трябва да реагира на това. \r\n„Трудно е да се говори за преки ползи за Русия. Силна кавга между играчи, които имат интереси в Сирия, т.е. Турция и САЩ, е неизгодна за Русия ”, заяви политологът-американист Дмитрий Дробницки пред вестника. \r\nЕкспертът се съгласи, че турското правителство се отдалечава от САЩ по две причини. \r\n„Първата причина е, че за Съединените щати е все по-трудно да поддържат баланс между три враждуващи съюзника в региона - Турция, Израел и Саудитска Арабия. В известен смисъл Турция се оказа нелюбим приятел, което, разбира се, изисква Анкара да се доближи до Русия ”, обясни експертът. \r\n„Що се отнася до втората причина, сега всички страни преосмислят с това как да продължат, как да изграждат външната си политика и съюзи. В този смисъл засилването на властта на Ердоган, особено след преврата, изисква повече независими действия от Турция, ”каза Дробницки. Той отбеляза, че САЩ не са готови да сътрудничат с Турция по много параметри. \r\n„Първата заплаха за Съединените щати е покупката на С-400 от Русия, втората е Су-57. Но до колко ще бъде технически възможно на Турция да се доставят самолети? Голям въпрос. Затова демаршът на Анкара е като блъф“ - каза Дробницки. \r\nЗа Русия е важно да запази своята уникална позиция като играч, който може да работи с всички партньори и който няма конфликт с нито един от тях, каза Дробницки. „Поддържането на този баланс е важно за Русия. Затова, ако някой се кара с някого, трябва да се разгледа дали това е в интерес на Русия и нейната уникална роля в Близкия изток ”, подчерта експертът. \r\nПоради тази причина, смята той, Русия трябва да действа предпазливо при доставката на комплексите С-400 и, още повече, на самолети Су-57 в Турция. „Е, нека Турция да има парите в сметките и да покаже истинска готовност да купува самолети. И ще помислим за това“, заключи Дробницки.  Юлиян Марков", "date": "2019.07.03", "title": "„Взгляд“: САЩ прехвърлят Турция на руски изтребители"}
{"url": "http://www.focus-news.net/news/2019/07/03/2676604/ministar-krasimir-valchev-polezna-e-obshtestvenata-diskusiya-za-uchebnitsite-po-istoriya-i-tsivilizatsii-za-10-klas-vapreki-che-ima-risk-da-se-politizira.html", "text": "Въпреки че рискува да се политизира обществената дискусия за учебниците по история и цивилизации за 10 клас е полезна. Това каза министърът на образованието и науката Красимир Вълчев по време на изслушването си в парламентарната образователна комисия за съдържанието на учебниците по всички учебни предмети, предаде репортер на  Агенция „Фокус“ . Според министър Вълчев съществува въпросът в какво трябва да се възпитават децата. „Той е по-сложният, той е по-дискусионният. Имаме ли този относителен консенсус относно ценности, които трябва да ги възпитаме и къде стига границата в това възпитание, така че да не политизираме, да не доктринизираме, да не прекалим? Тук можем да стъпим на основни документи като започнем от Конституцията, минем през Закона за училищното и предучилищното и училищното образование, където имаме тези основни ценности. Можем да стъпим сигурен съм и на относително обществено съгласие, тъй като възпитателната функция е важна. Тя винаги е била част от образованието. Добрата възпитателна работа е предпоставка за добра обучителна функция. Ние изготвяме проект на стратегия за възпитателната работа. Там една от темите, които предложихме за обсъждаме е именно имаме и относителен консенсус в това какво трябва да възпитаваме днешните деца. Този относителен консенсус е по отношение на много видове възпитание, но при всички случаи ние трябва да им кажем кое е добро и зло, ако искаме да ги направим добри хора. Основна задача да ги в ъпитаме в национално самосъзнание, като национална принадлежност. Това винаги е било задача на образователната система и винаги ще бъде, защото основната общност, в която ние живеем е националната държава. Няма кой друг да замести образователната система в тези усилия. Ако тя не ги положи, няма кой да компенсира това“, коментира той. Министърът посочи, че образователната система разчита основно на учителите. „Трябва по-ясно да дефинираме заданието при писането на учебници. В учебните програми имаме отношение и нагласи, но практиката досега показва, че това е подценено при оценяването на учебниците. Ние нямаме необходимост тотално да променяме процедурата. Това, което трябва да направим корекции в процедурата е свързано със заданието, което ние даваме като министерство чрез учебните програми от една страна, най-вече чрез правилата за оценяване. Второ, по какъв начин избираме оценителите. Обща компетентност ли имат или са специализирани\", обърна внимание Красимир Вълчев. „Можем да представим конкретните резултати от работата по четенето на учебници, но пак казвам, те надали ще ви дадат добра представа за това. Убеден съм, че всеки от вас има своето мнение. Последните седмици имаме обществена дискусия по отношение на учебниците по история и цивилизации за 10 клас. Тази обществена дискусия, въпреки че винаги рискува да се политизира, тя има проекция върху днешните политически процеси, ние имаме разделителни линии по отношение на този период, различно мнение. Въпреки това тази дискусия е изключително полезна“, допълни още Вълчев. Той посочи, че ще има различия за определени политики, факти, но има основополагащи неща, които би трябвало да се приемат изключително консенсусно.  \r\nДеница КИТАНОВА", "date": "2019.07.03", "title": "Министър Красимир Вълчев: Полезна е обществената дискусия за учебниците по история и цивилизации за 10 клас, въпреки че има риск да се политизира"}
{"url": "http://www.focus-news.net/news/2019/07/03/2676605/na-izpitite-sled-7-klas-uchenitsite-sa-pokazali-po-dobri-rezultati-po-literatura-otkolkoto-po-matematika-obzor.html", "text": "Министерството на образованието и науката представи официалните резултати от националното външно оценяване за учениците от 7. клас за 2019 г. Средният резултат по БЕЛ е 53,06 точки, което показва постижения в диапазона „добри - много добри“. А по математика средният резултат е по-нисък - 33,62 точки, което показва оценка „среден – добър“. \r\nНа изпит по БЕЛ са се явили 55 567 ученици, а по математика – 55 474. По БЕЛ със 100 точки са 16 души, а с 0 т. – 107. Тази година има повече ученици с максимален резултат и по двата предмета в сравнение с миналата, както по-малък е и броят на седмокласниците с 0 точки. По математика получилите максимален резултат ученици са 141, а 109 са тези с 0 точки. Само един ученик е получил максимален брой точки и по двата предмета, а с 0 т. и на двата изпита са 12 души.  \r\nПо БЕЛ има близка постижимост на отворените и затворените отговори, докато по-математика затворените отговори са с по-голяма постижимост. Според МОН причината за това е, че много от седмокласниците не са дали отговор на отворените въпроси по математика.  \r\nАнализите на МОН сочат, че по БЕЛ учениците се справят най-успешно с намирането на информация в текст, с разпознаването на факти от художествен текст и с лексикологията. А граматиката, синтактичната синонимия и тълкуването на текст все още ги затрудняват. По математика най-добри резултати са показани по намиране на корен на уравнение, решение на неравенство, прилагане на заучен алгоритъм и формули за съкратено умножение. Седмокласниците традиционно се затрудняват най-много с еднаквите триъгълници, моделиране на числови изрази, разчитането на данни и задачите с практическо приложение на наученото.  \r\nМинистърът на образованието и науката Красимир Вълчев обобщи, че националното външно оценяване след 7. клас е показало, че има проблем с функционалната грамотност на учениците. Той посочи, че учителите трябва да полагат повече усилия да работят индивидуално с всяко едно дете. \r\nС най-високи резултати и по двата предмета са регионите София, Смолян, Перник и Варна. А с най-ниски оценки по БЕЛ са областите Ямбол, Сливен и Шумен, а по математика – Видин, Шумен и Монтана. Най-високи резултати и по БЕЛ, и по математика са показали възпитаниците на пловдивската математическа гимназия „Акад. К. Попов“, софийската математическа гимназия „П. Хилендарски“ и математическата гимназия във Варна – „Д-р Петър Берон“.  \r\nОт 3 юли започва приемът на документи за класиране в гимназиите. До 5 юли документите на бъдещите гимназисти ще се приемат онлайн на интернет адрес   и в училищните гнезда. Учениците могат да кандидатстват за прием в неограничен брой училища, като кандидатстването е електронно. Всяка избрана паралелка трябва да бъде вписана като отделно желание. Кандидат-гимназистите ще кандидатстват в 2 499 паралелки – 1 446 професионални и 1 053 профилирани. \r\nЦветилена СИМЕОНОВА", "date": "2019.07.03", "title": "На изпитите след 7. клас учениците са показали по-добри резултати по литература, отколкото по математика (ОБЗОР)"}
{"url": "http://www.focus-news.net/news/2019/07/03/2676609/unifitsirat-se-zayavleniyata-za-nay-masovite-obshtinski-uslugi.html", "text": "Правителството прие Постановление за допълнение на Наредбата за административното обслужване, с което задължава всички общински администрации да използват стандартизирани образци на заявления за 16-те най-масови общински административни услуги. Това съобщиха от  правителствената информационна служба . \r\nПо този начин се облекчават гражданите и бизнеса, намалява се административната тежест чрез отпадане на ненужни документи и се спестява време при получаването на резултата от извършената услуга. \r\nСелекцията на най-често предоставяните услуги от общините е извършена в партньорство с Националното сдружение на общините, а стандартизираните документи ще бъдат вписани в Регистъра на услугите към Административния регистър. \r\nПриетото Постановление е в изпълнение на Програмата за управление на правителството за намаляване на административната тежест за гражданите и бизнеса и създаване на по-добри условия за икономическа и инвестиционна дейност. Това е втората стъпка за стандартизация на административните услуги, след постигнатото през 2018 г. уеднаквяване на услугите, които се предоставят от областните администрации.", "date": "2019.07.03", "title": "Унифицират се заявленията за най-масовите общински услуги"}
{"url": "http://www.focus-news.net/news/2019/07/03/2676610/sport-andi-mari-i-serina-uilyams-obyaviha-uchastie-v-smeseni-dvoyki-na-uimbaldan.html", "text": "Анди Мъри обяви, че ще участва на турнира по смесени двойки на Уимбълдън в тандем със Серина Уилямс. Би-Би-Си съобщи новината, която идва като потвърждение на думите на американката по-рано днес. \r\nСедемкратната шампионка на „свещената трева“ в Лондон отвори тема за широки дебати относно това дали ще си партнира с бившия №1. След победата на старта срещу Джулия Гато-Монтиконе, Уилямс бе запитана за евентуален бъдещ тандем между нея и трикратния „мейджър“ шампион, а по много интересен начин тя се съгласи двамата да сформират двойка.", "date": "2019.07.03", "title": "Спорт: Анди Мъри и Серина Уилямс обявиха участие в смесени двойки на Уимбълдън"}
{"url": "http://www.focus-news.net/news/2019/07/03/2676611/stolichna-obshtina-razkriva-nova-sotsialna-usluga-za-vazrastni-hora-i-palnoletni-s-uvrezhdaniya.html", "text": "В социалната сфера развиваме услуги, които дават възможност хората да получат адекватна грижа. Общо 90 социални услуги, половината от тях са за деца и семейства, 35 са насочени към възрастни и пълнолетни с увреждания. Разкрихме и 32 клубове на пенсионера. Чрез общинското предприятие \"Социален патронаж\" предоставяме услуги на над 1600 лица, на 800 се осигурява обяд. Това каза кметът на София Йорданка Фандъкова при подписването на договор за безвъзмездна финансова помощ за разширяване на грижите и услугите за възрастни хора от типа патронажна грижа със зам.-министъра на труда и социалната политика и ръководител на Управляващия орган на Оперативна програма \"Развитие на човешките ресурси\" Зорница Русинова, съобщиха от пресцентъра на  Столична община .  \r\nПодписването на договора бе извършено в присъствието на заместник-кмета по социални дейности Албена Атанасова.  \r\nПроектът се финансира по ОП \"Развитие на човешките ресурси\" 2014-2020 г. с безвъзмездна финансова помощ от 830 063 лв.  \r\nОсигурява се извършването на дейности за възрастни хора, като ще бъдат обхванати 360 възрастни хора над 65г. с ограничения или в невъзможност за самообслужване и за пълнолетни хора с увреждания и техните семейства, които се нуждаят от подкрепа в домашна среда. Продължителността на проекта е 18 месеца като услугата ще се реализира пилотно за период от 12 месеца.  \r\nПредоставянето на услугите ще се извършва съгласно изискванията на Управляващия орган и ще бъде съобразено с Методиката за предоставяне на патронажна грижа, разработена от Министерство на здравеопазването. \r\nПатронажната грижа ще се извършва като интегрирана услуга със здравен и социален компонент. Тя ще се предоставя почасово, до 2 часа на ден, чрез мобилен екип, който отива при ползвателя. Ще се акцентира върху медицинско обслужване, допълнено от социален елемент, при отчитане на индивидуалните нужди на хората.", "date": "2019.07.03", "title": "Столична община разкрива нова социална услуга за възрастни хора и пълнолетни с увреждания"}
{"url": "http://www.focus-news.net/news/2019/07/03/2676612/pravitelstvoto-prie-naredba-za-eksploatatsiyata-i-poddrazhkata-na-elementite-za-vgrazhdane-filtratsiyata-i-pompite-kam-pluvnite-baseyni.html", "text": "Министерският съвет прие Наредба за правилна и безопасна техническа експлоатация и поддръжка на елементите за вграждане, филтрацията и помпите към плувните басейни - самостоятелни или прилежащи към места за настаняване. Това съобщиха от  правителствената информационна служба . \r\nДокументът е от съществено значение за туристическия сектор и за повишаване качеството на туристическите услуги, тъй като дава ясно разписани правила за правилната и безопасната техническа експлоатация и поддръжка на елементите за вграждане, филтрацията и помпите към плувните басейни - самостоятелни или прилежащи към места за настаняване. \r\nЧрез Наредбата се разширяват възможностите за осъществяване на регулярен контрол от страна на Държавната агенция за метрологичен и технически надзор (ДАМТН), което да гарантира правилното и безопасно използване на басейните. \r\nСпоред текстовете басейните трябва да бъдат проверявани 2 пъти годишно - от 1 април до 1 май и от 30 септември до 31 октомври. Собственикът или лицата, стопанисващи плувните басейни, трябва да назначат тричленна комисия от експерти, която да извърши проверка на басейна. \r\nЗадължение на собственика е също да съхранява досие на съоръжението, което съдържа проектната и техническа документация, информация за всички елементи на вграждане, филтрация и помпи към басейните, документацията за извършените ремонти, както и всички документи, издадени от ДАМТН. \r\nВ случай, че комисията установи несъответствия, касаещи безопасната експлоатация на елементите на вграждане, филтрация и помпите към плувните басейни, е длъжна в 3-дневен срок от подписването на протокола да уведоми писмено председателя на ДАМТН за констатациите си. \r\nДокументът е преминал през обществено обсъждане. \r\nОчакваният ефект от Наредбата е да се осигурят максимални условия за гарантиране на здравето на туристите чрез ясни правила и отговорности за проверка и контрол на басейните.", "date": "2019.07.03", "title": "Правителството прие наредба за експлоатацията и поддръжката на елементите за вграждане, филтрацията и помпите към плувните басейни"}
{"url": "http://www.focus-news.net/news/2019/07/03/2676614/kyustendil-izlozhbata-102-art-na-antoanet-toncheva-prodalzhava-do-kraya-na-mesets-yuli-v-gradskata-galeriya-na-kyustendil.html", "text": "Изложбата „102% АРТ” на Антоанет Тончева продължава до края на месец юли в градската галерия на Кюстендил. Това съобщи за  Радио „Фокус” – Кюстендил  авторът на изложбата Антоанет Тончева. Изложбата беше открита в средата на месец юни в Художествена галерия „Владимир Димитров – Майстора“. В нея се представя концептуално абстрактно изкуство, в което цифрите и математическите формули на технологичното виртуално време, в което живеем, са трансформирани в пространствено решени форми. В кюстендилската галерия се показват картини, които са излагани и в престижни изложения в Ню Йорк, както и в Кралската академия по изкуствата в Брюксел. \r\nАнтоанет Тончева е родена в София. Завършила е Кралската академия по изкуствата в Арлон – Белгия, специалности „Живопис“ и „История на изкуството“. Тончева е член на Белгийската асоциация на пластичното изкуство. Има множество международни отличия. В България е показвала изложбите „Визия за музиката”, „Усмивки под ръка”  и „Коктейл за двама”. Участва в многобройни международни изложения в Европа, САЩ и Южна Корея. Тончева е представяна в Музея на модерното изкуство MoMA – Ню Йорк, САЩ; Кралска академия по изкуствата в Брюксел, Белгия; музей в Тел Авив, Израел; музей в Южна Корея и в Парижкия Лувър. \r\nВенцеслав ИЛЧЕВ", "date": "2019.07.03", "title": "Кюстендил: Изложбата „102% АРТ” на Антоанет Тончева продължава до края на месец юли в градската галерия на Кюстендил"}
{"url": "http://www.focus-news.net/news/2019/07/03/2676608/pravitelstvoto-otpusna-2-mln-leva-za-praskane-sreshtu-komari-kray-dunav-obzor.html", "text": "На редовно заседание в сряда правителството отпусна 2 млн. лв. за самолетно пръскане срещу комари край дунавските общини. Това обяви на брифинг министърът на земеделието, храните и горите Десислава Танева. До тези мерки се стигна след като жители алармираха за нашествия от комари. Областната администрация Русе е извършвала пръскания многократно, но те не са дали нужния ефект. Сега процедурата ще се извърши от Българската агенция по безопасност на храните (БАБХ). Такова пръскане е имало и през 2015 г., което е дало добри резултати. Пред журналисти министър Танева уточни, че пръскането ще стартира до няколко дни. „Правим възможно най-спешната организация. До края на деня директорите на Областните дирекции на БАБХ по съответните области следва да представят териториите и площите, които да бъдат третирани“, посочи тя. След като се направи необходимата процедура по възлагането на пръскането, ще се организира времето, часовите зони и териториите, които ще бъдат третирани.  \r\nПремиерът Бойко Борисов коментира, че около крайбрежието на Дунав е страшно бедствие от насекоми, комари и въшки. „От този климат, дъжд – слънце, дъжд, всичко избуява“, поясни той. По думите му процедурите ще приключат най-рано през август, ако няма обжалвания. „Трябва със самолет да се пръска около Дунава, защото и да пръскаш в населеното място няма да има ефект\", коментира премиерът и уточни, че Министерството на земеделието, храните и горите ще предупреди всички пчелари и животновъди за предстоящите действия. \"В рамките на днешния и утрешния ден ще направим такива действия, за да спасим хората от това бедствие”, добави министър-председателят. \r\nДаяна ДЮЛГЕРОВА", "date": "2019.07.03", "title": "Правителството отпусна 2 млн. лева за пръскане срещу комари край Дунав (ОБЗОР)"}
{"url": "http://www.focus-news.net/news/2019/07/03/2676615/blagoevgrad-gradat-e-domakin-na-natsionalen-konkurs-za-avtorski-vokalni-instrumentalni-proizvedeniya-na-folklorna-osnova-nova-balgarska-muzika-v-78.html", "text": "Благоевград ще бъде домакин на Национален конкурс за авторски вокални инструментални произведения на фолклорна основа „Нова българска музика в 7/8“. Това съобщиха от пресцентъра на  Община Благоевград . Инициативата се провежда за първа година в областния център. \r\nТя има за цел  да стимулира създаването на нови авторски вокални и иструментални произведения, нови произведения за солово пеене и солов инструмент, които да популяризират българското фолклорно наследство.  \r\nВ конкурса могат да вземат участие творци, професионалисти и любители не само от България, но и от чужбина. Сред целите инициативата е и да се даде възможност на творци, които не владеят нотопис, да създадат нови фолклорни песни и инструментални творби. Идеята е да се продължи многовековната традиция на устното народно творчество, съхранило българското национално фолклорно богатсво векове наред. Конкурсът се провежда в два кръга. Първият кръг включва селекция на представените произведения от професионално жури. Вторият, финален етап, предвижда концерт с допуснатите творби и окончателно класиране. Концертът ще се проведе на 3 октомври в Благоевград. \r\nПартитури и аудио запис  на произведенията, трябва да бъдат изпратени на адрес: Благоевград, п.к. 2700, Община Благоевград, пл. „Георги Измирлиев“ 1, за конкурса „Нова българска фолклорна музика -7/8“. Крайният срок за подаване на творбите е 13 септември.  Освен произведенията в плика трябва да има данни на подателя - кандидат: трите имена, пълен и точен адрес, телефонен номер и имейл. \r\nКандидатите, допунсати за участие във финалния  концерт, ще бъдат уведомени от организаторите своевременно. Предвиден е и награден фонд, в размер на 10 000 лв., осигурен от фондация „Св. Георги Победоносец” – Балтимор, САЩ.Ще бъдат присъдени награди за инструментално произведение, солово или оркестър, както следва – I място – 2000 лева, II  място 1500 лева, III място 1000 лева. Наградите за вокално произведение, солово или народен хор са идентични. Предвидена е и награда на публиката – 1000 лева.  \r\nКонкурсът за авторски вокални и инструментални произведения на фолклорна основа се организира по идеята и със съдействието на Георги Лазаров, който живее от дълги години в град Балтимор, САЩ и професионалната подкрепа на известната българска народна певица Татяна Сърбинска, известна със своята песен „Катерино Моме“.  \r\nПодробна информация за конкурса може да бъде открита  .", "date": "2019.07.03", "title": "Благоевград: Градът е домакин на Национален конкурс за авторски вокални инструментални произведения на фолклорна основа „Нова българска музика в 7/8“"}
{"url": "http://www.focus-news.net/news/2019/07/03/2676613/milena-damyanova-gerb-uchitelite-i-akademichnata-obshtnost-sa-tezi-na-koito-tryabva-da-se-doverim-pri-uchebnitsite-ne-mozhe-polititsite-da-reshavame.html", "text": "Учителите и академичната общност са тези, на които трябва да се доверим при учебниците, не може политиците да решаваме. Това каза председателят на Комисията по образованието и науката Милена Дамянова по време на изслушването на министър Красимир Вълчев във връзка със съдържанието на учебниците, предаде репортер на  Агенция „Фокус“ . „Имаме цели и принципи в закона. Мисля, че постигнахме консенсус миналия мандат по тези цели и принципи в комисията. Оттам нататък имаме цели и принципи в учебните програми. Лично не бих изключила в никакъв случай учителите. Въпросът е как подбираме учителите, кои учители подбираме“, допълни Дамянова и обърна внимание, че академичната общност е участвала в прегледа на учебниците.  \r\nДеница КИТАНОВА", "date": "2019.07.03", "title": "Милена Дамянова, ГЕРБ: Учителите и академичната общност са тези, на които трябва да се доверим при учебниците - не може политиците да решаваме"}
{"url": "http://www.focus-news.net/news/2019/07/03/2676620/blagoevgrad-obshtina-bansko-i-sayuzat-na-turisticheskiya-biznes-podpisaha-sporazumenie-za-namalyavane-na-otpadatsite-za-deponirane.html", "text": "Днес в Община Банско кметът Георги Икономов подписа споразумение със Съюза на туристическия бизнес - Банско, в което са описани поредица от действия, които членовете на организацията ще предприемат в следващите две години, за да бъдат намалени значително отпадъците, предназначени за депониране. Това съобщиха от пресцентъра на  Община Банско . Така ще се произвеждат по-малко отпадъци и ще се рециклират повече. Всички тези мерки са част от системно налаганата политика на Община Банско за чиста околна среда и екологични практики и са в изпълнение на проекта \"неРазделно Банско\".", "date": "2019.07.03", "title": "Благоевград: Община Банско и Съюзът на туристическия бизнес подписаха споразумение за намаляване на отпадъците за депониране"}
{"url": "http://www.focus-news.net/news/2019/07/03/2676619/balgariya-shte-podkrepi-balgarski-energien-holding-bulgargaz-i-bulgartransgaz-po-delo-t-13619-pred-obshtiya-sad-na-es.html", "text": "Министерският съвет одобри позицията на Република България по дело Т-136/19 пред Общия съд на Европейския съюз. Това съобщиха от  правителствената информационна служба . Делото е образувано по жалба на „Български енергиен холдинг“ ЕАД, „Булгаргаз“ ЕАД и „Булгартрансгаз“ ЕАД, с която се иска от Общия съд да отмени Решение на Европейската комисия от 17-ти декември 2018 година. То се отнася до производство по член 102 от Договора за функциониране на Европейския съюз по Дело АТ.39849 БЕХ-Газ за блокиране на достъпа на конкуренти до ключова газова инфраструктура в България в нарушение на антитръстовите правила на ЕС. Българската страна встъпва по дело Т-136/19 в подкрепа на искането на трите енергийни дружества да бъде отменено посоченото решение на Европейската комисията. \r\nИзпълнението на Решението ще се отрази върху възможностите на БЕХ ЕАД и „Булгартрансгаз“ ЕАД да изпълнят ангажиментите си по реализацията на стратегически за българската държава инфраструктурни проекти, между които изграждането на междусистемната газова връзка Гърция-България, развитието на националната газопреносна мрежа, изграждане на Газов хъб „Балкан“ и други.", "date": "2019.07.03", "title": "България ще подкрепи Български енергиен холдинг, Булгаргаз и Булгартрансгаз по дело Т-136/19 пред Общия съд на ЕС"}
{"url": "http://www.focus-news.net/news/2019/07/03/2676621/anton-karabashev-istoricheski-muzey-pomorie-40-detsa-i-mladezhi-se-vklyuchiha-v-programata-mlad-otkrivatel-prez-dneshniya-den.html", "text": "40 деца и младежи се включиха в програмата „Млад откривател“ през днешния ден. Това каза за  Радио „Фокус“ – Бургас  Антон Карабашев, директор на Историческия музей в Поморие. По думите му програмата е стартирала миналата седмица и има развлекателно-образователен характер. „Идеята е да приобщим децата и младежите към културните забележителности на града ни“, отбеляза Карабашев. Той обясни, че програмата е свързана с посещение на музеите в Поморие и ще продължи до 30 септември. „Дотогава музеите в града ще работят без почивен ден“, допълни още директорът. \r\nМария ПОПЧЕВА", "date": "2019.07.03", "title": "Антон Карабашев, Исторически музей – Поморие: 40 деца и младежи се включиха в програмата „Млад откривател“ през днешния ден"}
{"url": "http://www.focus-news.net/news/2019/07/03/2676616/vratsa-47-godishen-mazh-e-skochil-ot-zhilishten-blok-v-mezdra.html", "text": "47-годишен мъж е скочил от жилищен блок в Мездра. Това съобщиха за  Агенция \"Фокус\"  от  ОДМВР – Враца . Сигналът за инцидента е подаден тази сутрин.  \r\nТеодора ПАТРОНОВА", "date": "2019.07.03", "title": "Враца: 47-годишен мъж е скочил от жилищен блок в Мездра"}
{"url": "http://www.focus-news.net/news/2019/07/03/2676617/tass-vladimir-putin-podpisa-zakona-za-prekratyavane-na-deystvieto-na-drsmo.html", "text": "Руският президент Владимир Путин подписа закон за преустановяването на действието  на Договора за премахване на ракетите със среден и по-малък обсег (ДРСМО) за Русия. Текстът на закона, приет от Държавната Дума на 18 юни и одобрен от Съвета на Федерацията на 26 юни, е публикуван на официалния портал за правна информация, цитиран от  TACC .  \r\nЗаконът гласи, че решението за подновяване на договора от страна на Русия ще бъде взето от държавния глава. Законът влиза в сила в деня на официалното му публикуване. \r\nПо-рано ръководителят на Комисията по отбрана и сигурност на Съвета на федерацията Виктор Бондарев заяви, че \"решението за спиране на действието на договора е необходима и неизбежна мярка, адекватен подход към режима в областта на контрола над въоръженията\". \r\nСъединените щати за първи път обвиниха Русия в нарушение на ДРСМО  през юли 2014 г. Оттогава Вашингтон многократно повтаря това заключение. Москва категорично отхвърли заключенията на Вашингтон за неспазването на Договора и отправи насрещни искове относно изпълнението на Договора от САЩ. \r\nСъединените щати на 2 февруари 2019 г. спряха изпълнението на задълженията си по ДРСМО. Американското ръководство също заплаши, че Вашингтон ще се оттегли от Договора за ДРСМО за шест месеца, ако Москва не изпълни определени изисквания, свързани с този договор. Съединените щати настояват, на първо място, че Русия ще унищожи наземната си крилата ракета 9M729, чийто обхват, според Вашингтон, е по-голям от този, определен в договора. \r\nВъв връзка с решенията на американската администрация, президентът на Руската федерация обяви на 2 февруари, че Русия също прекратява участието си в ДРСМО.  Юлиян Марков", "date": "2019.07.03", "title": "ТАСС: Владимир Путин подписа закона за прекратяване на действието на ДРСМО"}
{"url": "http://www.focus-news.net/news/2019/07/03/2676623/blagoevgrad-detsa-ot-bansko-otbelyazaha-mezhdunarodniya-den-bez-naylonovi-torbichki-s-nay-dalgata-risunka.html", "text": "На Международния ден без найлонови торбички, с много радост деца от Банско се събраха на площада, за да нарисуват най-дългата рисунка на тема \"Зелени идеи\". Това съобщиха от пресцентъра на  общината . Това е част от инициативата на Общината да осъщствява системно екологични практики за опазването на околната среда. Присъствието на деца, учители и родители на събитието, приемаме като обещание, че това е възможно и дори по-лесно, отколкото изглежда. Прекрасните рисунки - дръвчетата, цветята, рибките и сините води, които изгряха на дългото платно, имат нужда от нашата съвест. Това каза на малките художници и техните родители кметът Георги Икономов и призова за повече внимание и грижа при изхвърлянето на отпадъци. Кампанията неРАЗДЕЛНО Банско осигури на всички деца торбички от плат, които да заменят найлоновите в ежедневието и които бяха раздадени като подарък лично от градоначалника.", "date": "2019.07.03", "title": "Благоевград: Деца от Банско отбелязаха Международния ден без найлонови торбички с най-дългата рисунка"}
{"url": "http://www.focus-news.net/news/2019/07/03/2676618/irena-anastasova-bsp-ima-politicheska-namesa-v-rabotata-na-izdatelstvata-i-na-avtorskite-kolektivi-na-uchebnitsite.html", "text": "Има политическа намеса в работата на издателствата и на авторските колективи на учебниците. Това каза народният представител от ПГ на \"БСП за България\" Ирена Анастасова по време на изслушването на министър Красимир Вълчев в парламентарната образователна комисия във връзка със съдържанието на учебниците по всички учебни предмети, предаде репортер на   Агенция „Фокус“ . \"Учебниците са написани според програмата, утвърдена от Вас. Приети са по процедурата, утвърдена от Вас, от оценители, утвърдени от Вас\", обърна се Ирена Анастасова към министъра на образованието. По думите й в същото време министърът казва, че тези учебници не стават. \"Мисля, че това е крайно непрофесионално. Не знам дали сте подведен, дали съзнателно сте го направили. Смятам, че това е политически акт. Това е политическа намеса в работата на издателствата и на авторските колективи. За това си мисля, че е недопустимо\", заяви Анастасова.  \r\nДеница КИТАНОВА", "date": "2019.07.03", "title": "Ирена Анастасова, БСП: Има политическа намеса в работата на издателствата и на авторските колективи на учебниците"}
{"url": "http://www.focus-news.net/news/2019/07/03/2676622/ministar-krasimir-valchev-svobodata-na-avtorite-na-uchebnitsite-ne-e-absolyutna-utre-mogat-da-reshat-da-propovyadvat-religiozen-fundamentalizam-ili-polozhitelno-otnoshenie-kam-natsional-sotsializma.html", "text": "Свободата на авторите на учебниците не е абсолютна, защото те утре могат да решат да проповядват религиозен фундаментализъм или положително отношение към национал-социализма. Това каза министърът на образованието и науката Красимир Вълчев по време на изслушването си във връзка със съдържанието на учебниците по всички учебни предмети във връзка с твърденията на депутата от БСП Ирена Анастасова за политически натиск върху авторски колективи, предаде репортер на  Агенция „Фокус“ . „Проблемът не е толкова и само процедурен, колкото морален. Ние имаме подмяна на учебната програма с различни техники е подменена учебната програма и отношенията и нагласите, които тя трябва да гарантира. Тези отношения и нагласи са проекция на целите на образователната система. Всички живеем в ред и общности. За нас това е редът на националната държава, правовата държава. Те си имат базови институции. Те са човешките права и свободи. Институциите на демокрацията. Възприели сме пакет от ценности и съответно трябва да възпитаме децата в отношение към тези ценности. Респективно трябва да отречем това, което е в противоречие с тези ценности. Вие отричате моята държавническа и политическа отговорност аз да се намеся. Казвате, че академичната свобода, на авторите трябва да бъде абсолютна. Не е абсолютна първо, защото става въпрос за учебник и второ, защото аз нося някаква отговорност и тя е да гарантирам точно това отношение в учебниците и учебните програми“, допълни Вълчев.  Според него въпросът е морален. „Факт е, че ние имаме учебници, които изглеждат тотално различно. Факт е, че в единия учебник прави силно впечатление, че са подменени основни, базови ценности и отношения“, допълни още Вълчев. Той попита защо той да няма право на отношение, а академични лица, които са били членове на ръководен орган на политическа партия, да имат това право. \r\nДеница КИТАНОВА", "date": "2019.07.03", "title": "Министър Красимир Вълчев: Свободата на авторите на учебниците не е абсолютна - утре могат да решат да проповядват религиозен фундаментализъм или положително отношение към национал-социализма"}
{"url": "http://www.focus-news.net/news/2019/07/03/2676629/mvr-27-godishen-polski-grazhdanin-e-zadarzhan-za-nelegalen-prevoz-na-migranti-na-gkpp-kulata.html", "text": "Вчера около 15.00 часа на ГКПП \"Кулата\" при влизане в страната е спрян за проверка товарен автомобил с полска регистрация, управляван от полски гражданин, който по документи превозвал дини от Гърция за Полша. Това съобщиха от пресцентъра на  МВР . При извършената от служители на ГПУ-Петрич проверка с техническо средство в товарния отсек са установени укрити петима души без  документи за самоличност. Те са се идентифицирали като граждани на Афганистан, представили са бежански документ, издаден от гръцките власти.  \r\nЗа случая е уведомена гръцката страна и дежурен прокурор от РП-Петрич. 27-годишният водач  на тежкотоварния автомобил е задържан. Образувано е досъдебно производство по смисъла на чл. 280, ал. 2, във  връзка с ал.1 от Наказателния кодекс. След приключване на процесуално - следствените действия чужденците ще бъдат върнати по реадмисионната спогодба на Република Гърция.", "date": "2019.07.03", "title": "МВР: 27-годишен полски гражданин е задържан за нелегален превоз на мигранти на ГКПП \"Кулата\""}
{"url": "http://www.focus-news.net/news/2019/07/03/2676628/stoynostta-na-natsionalniya-indeks-za-bezopasno-shofirane-sdindex-safe-drive-index-za-2019-g-e-880.html", "text": "Стойността на националния Индекс за безопасно шофиране SDIndex - Safe Drive Index, за българските водачи на леки и лекотоварни автомобили e 88.0 по скала от 0 до 100, където 100 означава възможно най-нискорисково поведение на пътя. Индексът е с 1.6 пункта по-нисък от миналогодишния (89.6). Шофьорите на камиони и автобуси се оказват по-рискови - стойността на техния първи национален SDIndex е 83.3. Резултатите от новото издание на проучването бяха представени пред представители на медиите и отговорните институции на специално събитие в присъствието на партньори и организатори, сред които заместник министъра на транспорта, информационните технологии и съобщенията Ангел Попов, председателя на Държавна агенция \"Безопасност на движението по пътищата\" Малина Крумова, изпълнителния директор на Изпълнителна агенция \"Автомобилна администрация\" Бойко Рановски, инспектора в Отдел „Пътна полиция“ Мария Ботева и управителя на SDI Застрахователен брокер Ясен Христов. Това съобщиха  организаторите . \r\nОсновните рискови ситуации за водачите на леки автомобили остават сходни с тези от 2018 г. – поне веднъж през последните 12 месеца се е случвало неволно превишаване на скоростта на 9 от всеки 10 души (91%), разсейване зад волана, по-известно от проучването като “каране с половин око” (73%) и късно забелязване на спиращо отпред превозно средство с риск от удар (71%).  \r\nПри шофьорите на камиони и автобуси основните рискови действия включват разговор с пътници и колеги по време на шофиране (поне веднъж през последните 12 месеца при 92% от водачите), съзнателно превишаване на скоростта при неинтензивен трафик (85%) и превишаване на скоростта, за да се навакса или избегне закъснение (80%). 89% от професионалните шофьори твърдят, че са готови да отстъпят на пътя пред колеги-шофьори, независимо от превозното средство. \r\nЗа пръв път данните и за двата индикатора се набират онлайн и Индекс за безопасно шофиране - SDIdnex е изчислен въз основа на отговорите на над 35 хиляди шофьори на леки автомобили и над 1000 шофьори на камиони и автобуси. Между двете групи водачи се наблюдава сериозно напрежение на пътя - 90% от шофьорите на камиони и автобуси считат, че техните колеги с леки автомобили проявяват целенасочена агресия спрямо тях, а 65% са били участници в рискова ситуация с проявена агресия. Почти 2/3 считат, че колегите им също са склонни на агресия спрямо шофьорите на леки автомобили. Резултатите отново показват, че българските водачи са склонни да обясняват рисковете по пътищата с поведението на “другите на пътя”. \r\nSDIndex е първото национално представително изследване за самооценка на рисковете в шофьорското поведение. Организатор на проекта е SDI брокер, а партньори са МВР, МТИТС, МОН, Държавна агенция \"Безопасност на движението по пътищата\" и Дружеството на психолозите в България. \r\nВъпросниците от проучването остават активни и всички желаещи шофьори могат да се включат, попълвайки въпросника, който е достъпен на сайта на проекта www.sdindex.bg.", "date": "2019.07.03", "title": "Стойността на националния Индекс за безопасно шофиране SDIndex – Safe Drive Index за 2019 г. е 88.0"}
{"url": "http://www.focus-news.net/news/2019/07/03/2676626/abv-po-initsiativa-na-georgi-gradevski-detsa-ot-krazhotsite-pri-tri-dupnishki-chitalishta-posetiha-nim-boyanskata-tsarkva-i-zooparka-v-sofiya.html", "text": "По инициатива на Георги Градевски – дупнишката кандидатура на ПП АБВ за кмет на общината, децата от кръжоците при три читалища от региона посетиха Националния исторически музей, Боянската църква и зоопарка в София. Това съобщиха от пресцентъра на  ПП АБВ . Децата се докоснаха до световноизвестните стенописи на Боянската църква. Храмът „Св. Никола и св. Пантaлеймон“, известна със средновековните си стенописи, е включена през 1979 г. в списъка на световното културно наследство под закрилата на ЮНЕСКО. Националният исторически музей, който посетиха, e eдин от най-големите и богати исторически музеи на Балканския полуостров. Музеят съхранява и прочутите в цял свят Панагюрско, Рогозенско, Летнишко съкровище, а също и откритото край село Дуванлии съкровище. Истинска радост предизвика и срещата им с екзотичните питомци на Зоологическата градина в София. \r\nГеорги Градевски подчерта, че всеки един от нас трябва да се гордее с историята на България. \r\n„Винаги съм смятал, че само познавайки себе си и нашето национално наследство можем да гледаме уверено към бъдещето. Ние, като общество, сме длъжници на хората, които работят с децата на Дупница, а и на самите деца. Учителите, читалищните работници, библиотекарите, социалните работници, полагат огромни усилия, за да може у всяко едно от тях да бъде посято зрънцето на обич към изкуството, историята, науката и културата. А този труд остава недооценен. Тези съвременни будители развиват своята дейност в неремонтирани и неприветливи помещения и без да се отдава дължимото уважение към ежедневните им усилия. С огромно съжаление проследих през месец април споровете около приемането на отчетите на културните институти в община Дупница и останах потресен от нивото на аргументите, които се използваха в Общинския съвет. Дори в тази високоотговорна и просветителска дейност сме допуснали да вземат връх личните интереси. При 370 000 лева годишна субсидия за читалищата на територията на нашата община, трябва да говорим за устойчива политика и визия за развитие на дейностите и реализиране на конкретни проекти и начинания, а не общинските съветници да обсъждат кой на кого е симпатичен и да се обиждат. И не трябва да сме изненадани, че има трудности в ежедневната дейност на читалищата. Аз следвам принципа, че трябва да се говори по-малко, а да се действа. И със скромни лични усилия осигурих това преживяване за децата. За промяната не се изисква много. Трябва да си спомним, че сме общност и всичко зависи от самите нас. Големите промени стават с малки стъпки, но в правилната посока.“", "date": "2019.07.03", "title": "АБВ: По инициатива на Георги Градевски деца от кръжоците при три дупнишки читалища посетиха НИМ, Боянската църква и зоопарка в София"}
{"url": "http://www.focus-news.net/news/2019/07/03/2676627/d-r-lili-kurteva-lekar-na-tsentralniya-plazh-mnogo-ot-sluchaite-sa-svarzani-s-priloshavaniya-ot-silnoto-slantse.html", "text": "Много често медиците на градските плажове помагат на хора, на които им е прилошало, както и на такива с травми. Това коментира в интервю за  Радио „Фокус“ – Варна  д-р Лили Куртева, която е лекар в медицинския пункт на Централния градски плаж. По думите и, тя и колегите й имат много случаи на наранявания всеки ден. В неделя екипът е помогнал на мъж със скъсани кръстни връзки, а в същия момент на Трета буна момче на 17 години е било с луксация на рамото. През миналата седмица медици и спасители са имали друг изключително тежък случай. 25 – 26-годишен мъж, скочил от Трета буна и си забил главата на плиткото. Според д-р Куртева, въпреки че на плажовете има лекари и спасители, самите летовници трябва да бъдат по-внимателни и сами да се пазят. Според нея, много от случаите на плажа са свързани с прилошавания от силното слънце. „Въпреки, че всеки ден се повтаря да се пие вода, да се носят шапки, всеки индивидуално понася горещината. Който има високо кръвно, възрастен е, най-добре е да не излиза на слънце. Гледам колко възрастни жени сутрин с бастуните са на плажа в това силно слънце. Не знам какво мислят тези хора. Слънцето е много опасно и за кожата дори. Това не е подходящ месец за плаж за възрастните“, обясни тя. Специалистът допълни, че преди две седмици на Южния плаж две малки деца са били извадени по чудо от водата благодарение на това, че гражданин е видял, че се давят. \r\nДиана СТОЕВА", "date": "2019.07.03", "title": "Д-р Лили Куртева, лекар на Централния плаж: Много от случаите са свързани с прилошавания от силното слънце"}
{"url": "http://www.focus-news.net/news/2019/07/03/2676624/stara-zagora-tri-predlozheniya-za-zvanieto-pocheten-grazhdanin-na-stara-zagora-sa-podadeni-tazi-godina.html", "text": "До края на установения срок – 1 юли, бяха получени три номинации за удостояване със званието „Почетен гражданин на Стара Загора“ за 2019 година. Това съобщиха от от пресцентъра на  Общината . \r\nВ края на май в Общинския съвет е входирано предложение за Мария Нейкова. В мотивите си инициаторите са изложили факти от професионалния ѝ път, който включва позицията областен управител (2001 – 2009 г), преподавателски, научни и обществена дейности, партньорство при граждански инициативи и други. Към момента Нейкова е декан на Центъра по юридически науки на Бургаския свободен университет.  \r\nВтората номинация за носител на званието е Снежана Дескова. Предложението за бившата примабалерина на Старозагорската опера и 44 години художествен ръководител и балетен педагог на Школата за класически танци при НЧ „Родина 1860“ е направено от Инициативна група. В мотивите е отбелязана 80-годишнината на Дескова, както и изключителното ѝ присъствие в културния живот на Стара Загора.  \r\nТретото предложение подадено до Общинския съвет е за Мария Жекова. Инициативен комитет е отбелязал безпрецедентния жест, който Жекова направи при дарението на сграда в центъра на града. По нейно желание там предстои да отвори врати Културен център за талантливи деца, който да развива потенциала на малките старозагорци, носещ името на покойния ѝ брат проф. Петър Жеков – общественик, композитор, писател, учен-генетик и носител на званието „Почетен гражданин на Стара Загора“.   \r\nОтличието „Почетен гражданин на Стара Загора“ се присъжда с решение на Общинския съвет , по процедурата, предвидена в Наредбата за наградите и отличията. Връчва се по време на общоградското честване на Празника на града – 5 октомври. Предложенията, заедно с приложените писма за подкрепа, са достъпни в сайта на Община Стара Загора, раздел Обявления на Общински съвет -  .", "date": "2019.07.03", "title": "Стара Загора: Три предложения за званието „Почетен гражданин на Стара Загора“ са подадени тази година"}
{"url": "http://www.focus-news.net/news/2019/07/03/2676631/izvestiya-turtsiya-mozhe-da-razpolozhi-s-400-po-granitsata-sas-siriya-i-v-severen-kipar.html", "text": "Турция може да разположи С-400 по границата със Сирия и в Северен Кипър, заяви турският депутат Ахмет Берат Чонкар, член на Комисията по външни работи на турския парламент в интервю за руския вестник  „Известия“ . \r\nСпоред него ракетните комплекси могат да бъдат разположени на стратегически места, но все още няма окончателно решение по този въпрос. \r\n„Най-сериозната заплаха идва от Източното Средиземноморие, от района, където се намират Северен Кипър и вече споменатата Сирия. Затова първо ще помислим как да защитим южните и източните си граници ”, каза Чонкар. \r\nВ същото време той добави, че където и да бъдат разположени С-400, \"това само ще засили националната сигурност на Турция, ще укрепи нашата противовъздушна отбрана\". \r\n„Ще поставим ракети там, където ще бъдат оптимално от гледна точка на покриване на нашите граници. В момента този въпрос е на технически етап, военните ни работят по местата на разполагане“, добави политикът.  Юлиян Марков", "date": "2019.07.03", "title": "\"Известия\": Турция може да разположи С-400 по границата със Сирия и в Северен Кипър"}
{"url": "http://www.focus-news.net/news/2019/07/03/2676625/nimh-37-gradusa-e-nay-visokata-izmerena-temperatura-v-sandanski-stara-zagora-elhovo-i-karnobat.html", "text": "37 градуса е най- високата измерена температура- в Сандански, Стара Загора, Елхово и Карнобат. Това съобщи за  Агенция „Фокус“  дежурният синоптик Марияна Попова от  Националния институт по метеорология и хидрология (НИМХ) . Температурите до 15.00 часа не са рекордни. По Черноморието е най-хладно. В Шабла са измерени 27 градуса, в Ахтопол 28 градуса, във Варна и Бургас – 30 градуса. Дежурният синоптик посочи, че утре ще отпадне жълтият код за високи температури в страната.  \r\nДаяна ДЮЛГЕРОВА", "date": "2019.07.03", "title": "НИМХ: 37 градуса е най- високата измерена температура- в Сандански, Стара Загора, Елхово и Карнобат"}
{"url": "http://www.focus-news.net/news/2019/07/03/2676633/minka-salagyorova-zam-kmet-na-petrich-nay-golyamata-investitsiya-ot-sredstvata-za-kapitalovi-razhodi-prez-2019-g-e-za-remonti-v-patnata-infrastruktura.html", "text": "Най-голямата инвестиция от средствата за капиталови разходи през 2019 година е за ремонти в пътната инфраструктура. Това каза за  Радио „Фокус“ - Пирин  зам.-кметът на Община Петрич Минка Салагьорова. „Става въпрос за 932 000 лв., които са разпределени за благоустрояване на улици първо в селата Тополница, Кулата, Генерал Тодоров, Кърналово, Михнево, Старчево, Самуилово, Скрът и Габрене. Също така в тези средства е включен и ремонтът на улиците в Петрич. Това са улиците „Европа“, „Цар Симеон“, „Тома Митов“ и „Здравец“. Вече са определени изпълнителите на обществените поръчки, което означава, че в рамките на месеца ще започне работата по обектите“, уточни тя. Зам.-кметът посочи, че със 130 000 лв. вече се работи по изпълнение на реконструкцията на улица „Беласица“ в Петрич, като със същата сума е и още един обект – пътната връзка за вход към село Марикостиново, където работата ще започне скоро. „В заключение мога да кажа, че ни предстои много работа. Нека е спорно това лято и се надявам хората от община Петрич да са съпричастни с усилията ни да направим общината още по-хубава. Ние сме отворени към техните мнения и препоръки“, обобщи Минка Салагьорова. \r\nНатали СТЕФАНОВА", "date": "2019.07.03", "title": "Минка Салагьорова, зам.-кмет на Петрич: Най-голямата инвестиция от средствата за капиталови разходи през 2019 г. е за ремонти в пътната инфраструктура"}
{"url": "http://www.focus-news.net/news/2019/07/03/2676635/sport-natanael-podpisa-s-internasional.html", "text": "Големият бразилски клуб Интернасионал Порту Алегре се договори с бившия краен бранител на Лудогорец Натанаел Пимиента. Защитникът парафира тригодишен договор с латиноамериканския гранд. \r\nНатанаел игра в последните четири сезона за разградчани и стана четирикратен шампион с орлите. Три пъти той игра в групите на Шампионската лига и Лига Европа, а за четирите си сезона на \"Лудогорец Арена\" вкара шест гола и подаде за други 18 в 149 срещи. \r\nНатанаел обаче не можа да се разбере с ръководството на разградчани за нов договор и напусна като свободен агент. През пролетта той бе пратен в дубъла, като не влезе в игра за първия състав, след като отказа да преподпише. \r\nВ елита на Бразилия, в Шапекоензе, през зимата премина още един играч на Лудогорец - Густаво Кампаняро, като и той направи това като свободен агент.", "date": "2019.07.03", "title": "Спорт: Натанаел подписа с Интернасионал"}
{"url": "http://www.focus-news.net/news/2019/07/03/2676637/kyustendil-zadarzhan-e-49-godishen-mazh-zapodozryan-za-ubiystvoto-na-mayka-si.html", "text": "Задържан е 49-годишен мъж, убил майка си в Кюстендил. Това съобщиха от пресцентъра на  МВР . Мминути преди 12.00 ч., близки на 72-годишна жена потърсили помощ в полицията, след като не могли продължително време да се свържат с нея. Незабавно към  адреса били насочени полицейски екипи и пожарникари, които открили в жилището тялото на жената. При огледа са открити следи от насилие. В хода на предприетите бързи издирвателни действия, за по-малко от час, е задържан 49-годишният й син, заподозрян за престъплението.  \r\nПо случая е започнато досъдебно производство, уведомен е дежурен прокурор.", "date": "2019.07.03", "title": "Кюстендил: Задържан е 49-годишен мъж, заподозрян за убийството на майка си"}
{"url": "http://www.focus-news.net/news/2019/07/03/2676632/shesti-blok-na-aets-kozloduy-e-izklyuchen-sled-zadeystvane-na-elektricheska-zashtita.html", "text": "В 13.50 часа шести блок на АЕЦ \"Козлодуй\" бе изключен от енергийната система на страната след задействане на електрическа защита, съобщиха от  централата . Всички системи на блока са сработили съгласно проектните алгоритми. В момента екипите на атомната централа отстраняват причините за задействане на електрическата защита. След като бъде потвърдена работоспособността на оборудването, шести блок ще бъде включен в електроенергийната система.", "date": "2019.07.03", "title": "Шести блок на АЕЦ \"Козлодуй\" е изключен след задействане на електрическа защита"}
{"url": "http://www.focus-news.net/news/2019/07/03/2676636/milena-damyanova-gerb-s-politicheski-debat-nito-shte-napravim-uchebnitsite-po-dobri-nito-detsata-ni-po-znaeshti.html", "text": "С политически дебат нито ще направим учебниците по-добри, нито децата ни по-знаещи. Това каза председателят на Комисията по образованието и науката Милена Дамянова в края на дискусията за съдържанието на учебниците по всички учебни предмети, предаде репортер на  Агенция „Фокус“ . „Този път смятах, може би наивно, че ще избягаме от политическото говорене от темата за учебниците. Особено историята е тема, която е изключително удобна за това. Провеждат се дискусии, обсъждания, събират се мнения на учители“, посочи тя и отчете, че въпросът е как върви този процес. „Как поставяме целите и задачите на тези учители, за да знаем какво искаме от тях. Ясно сме записали в закона, ясно е записано в наредбата на министъра за книжките и учебниците, как трябва да се провежда процедурата, кой одобрява учебните програми. Знаем, че темата е удобна за политическо доверие, но истината е, че с политически дискусии по тази тема, губим доверие. Сриваме доверието в учителите, академичната общност\", коментира Милена Дамянова. \"За мен политическият дебат по тази тема не трябва да се случва. Да, аз не съм историк, затова няма да изказвам мнение по темата за учебниците по история, защото това е несериозно. Професионалистите според мен трябва да водят този дебат, експертите, учителите. Дебатът трябва да се води професионално, от професионална общност, а не от парламентарната трибуна“, допълни още Дамянова. Тя посочи, че е против идеологизирането на учебното съдържание и това е записано в закон. „Не трябва да се премълчават факти, събития, които са ясни, които са част от историята“, каза още Милена Дамянова.  \r\nДеница КИТАНОВА", "date": "2019.07.03", "title": "Милена Дамянова, ГЕРБ: С политически дебат нито ще направим учебниците по-добри, нито децата ни по-знаещи"}
{"url": "http://www.focus-news.net/news/2019/07/03/2676638/plovdiv-parvoto-izdanie-na-festivala-plovdiv-world-fest-shte-se-provede-v-grada.html", "text": "Първото издание на фестивала „Plovdiv World Fest“ ще се проведе в града. Това съобщиха за  Радио „Фокус“ – Пловдив  от Фондация „Пловдив 2019“. Концертите са с вход свободен и започват на 10 юли от 20.00 часа, когато на сцената на Римския стадион в Пловдив, ще се качат българската група Outhentic със съчетание от автентичен български фолклор с джаз, фънк и груув елементи. Във втората фестивална вечер, на 11 юли, отново от 20.00 часа “Tango Cats” и “Banda Del Padre, ще потопят присъстващите в тангото и испанската музика. Фестивалът ще закрият музикантите от българската фламенко/уърлд група – Banda Del Padre. \r\nСъбитието е част от официалната програма на „Пловдив – Европейска столица на културата 2019“.", "date": "2019.07.03", "title": "Пловдив: Първото издание на фестивала „Plovdiv World Fest“ ще се проведе в града"}
{"url": "http://www.focus-news.net/news/2019/07/03/2676640/kyustendil-3-017-053-leva-sa-postapleniyata-za-parvoto-polugodie-na-tazi-godina-ot-mestni-danatsi-i-taksi-v-obshtina-dupnitsa.html", "text": "3 017 053 лева са постъпленията за първото полугодие на тази година от местни данъци и такси Община Дупница. Това съобщиха за  Радио „Фокус” – Кюстендил  от пресцентъра на Община Дупница. В сравнение със същия период на миналата година сумата е с над 200 000 лева повече. Тогава са събрани 2 789 415 лева. От данък недвижими имоти постъпленията са 375 706 лева, а от данъка върху моторните превозни средства постъпленията са  991 878 лева. Скок на приходите се забелязва и при патентния данък, от който постъпленията през 2018 са били в размер на 61 838 лева, а за шестте месеца на тази година те са 79 366 лева. Такса битови отпадъци запазва приблизително своите стойности в двата отчетни периода – 1 254 075 през тази година и 1 281 860 лева за миналата.  \r\nСпад има при такса „куче“, където приходите са 1955 лева от началото на година при 2 209 през миналата година. Продължава тенденцията за увеличаване на туристопотока в общината. От туристически данък са постъпили 4 670  лева, докато за същия период на 2018 те са 2 814 лева. Все повече граждани на общината предпочитат да заплащат своите налози през ПОС 3терминалите показва още справката. 109 952 лева са постъпили по този начин, което е сериозно завишаване в сравнение с миналата година, когато чрез този вид плащане са постъпили 46 280 лева. \r\nВенцеслав ИЛЧЕВ", "date": "2019.07.03", "title": "Кюстендил: 3 017 053 лева са постъпленията за първото полугодие на тази година от местни данъци и такси в Община Дупница"}
{"url": "http://www.focus-news.net/news/2019/07/03/2676642/aleksandar-tekeliev-darzhavna-opera-burgas-zapochvame-muzikalnite-praznitsi-emil-chakarov-s-pristiganeto-na-balgarskata-pevitsa-veselina-katsarova.html", "text": "Започваме с много силно начало, в Бургас пристига Веселина Кацарова, българската певица с много световна известност - това е човек, който няма голям театър, в който да не е пяла, тя живее в Швейцария и сега идва да открие нашия фестивал заедно с диригента Найден Тодоров, който е главен диригент и директор на Софийска филхармония. Това пред журналисти  Александър Текелиев, директор на Държавна опера – Бургас, по повод предстоящото единадесето издание на Бургаски музикални празници „Емил Чакъров“, предаде  Радио „Фокус“ - Бургас . По думите на Текелиев концертът се казва „Веселина Кацарова и приятели“, в него ще участват Калуди Калудов, полската певица Анна Дитри, както и Марян Йовановски, който е от Македония. „Смятам, че ще се получи нещо много хубаво и бургазлии ще чуят певица, която вероятно не са слушали в България“, коментира Текелиев и добави, че тя е родом от Стара Загора. „От там много ни завидяха, че идва в Бургас, така че това е нещо, на което ще зарадва ценителите. Като всяка година във фестивала имаме за всекиго по нещо – както за по-младата публика, така и за по-консервативните любители на нашето изкуство, имаме участие на позната група Диана Експрес, но със симфоничен оркестър, което е добре направено. Хитовете на групата са аранжирани така, че да прозвучат и по по-различен начин“, заяви той. По думите му заедно с българския диригент Левон Манукян са приготвили проект на Йорданка Христова, което е и другият поп момент в  фестивала. „Ще бъде прекрасен концерт с евъргрийните на Йорданка Христова, след това минаваме на Самсон и Далила\", заяви Текелиев. Той посочи, че Самсон и Далила е едно заглавие, което не се прави толкова често, и е лукс за един театър. Следва Травиата, която също е от нашия репертоар, там имаме Мария Цветкова, която ще пее, както и Александър Крунев. Също едно много известно име, което нашумява в момент – Михаил Михайлов, той ще бъде тенора в Травиата“, уточни Текелиев. По думите му ще бъдат играни два балета – „Спящата красавица“ за ценители и „Ромео и Жулиета“, постановка, която не е играна от много време в Бургас. „В програмата има детско заглавие „Алиса в страната на чудесата“, а миналата година за първи път включихме детско заглавие и имаше много повече от очакваната публика, театър беше почти пълен с деца, което много ни зарадва. Правим много интересна колаборация със старозагорската опера „Бохеми“, която ще бъде на 7 август. Интересна постановка с леко модерен прочит, много добре е съчетано това, което Пучини е заложил в заглавието. За края на сезона готвим мюзикълът „Целуни ме, Кейт“, където се очаква да има изненада“, каза още Александър Текелиев и уточни, че завършекът ще бъде или с мюзикъл, или с оперета. \r\nДеница ДИМИТРОВА", "date": "2019.07.03", "title": "Александър Текелиев, Държавна опера - Бургас: Започваме музикалнитe празници „Емил Чакъров“ с пристигането на българската певица Веселина Кацарова"}
{"url": "http://www.focus-news.net/news/2019/07/03/2676639/violeta-radeva-bchk-burgas-prez-lyatoto-chovek-tryabva-da-pie-minimum-2-3-litra-voda-na-den-i-da-izbyagva-prestoya-na-slantse-v-nay-goreshtite-chasove-ot-denya.html", "text": "През лятото човек трябва да пие минимум 2-3 литра вода на ден и да избягва престоя на слънце в най-горещите часове от деня. Това каза за  Радио „Фокус“ – Бургас  Виолета Радева, директор на Български червен кръст – Бургас. По думите й човек трябва да приема достатъчно количество вода, което е подходящо според теглото му, а газираните напитки и тези, които съдържат кофеин със сигурност не утоляват жаждата. „Ако човек излиза навън задължително трябва да използва продукт със защитен фактор, да носи шапка, а при децата и възрастните тя е повече от необходима. Хубаво е да се избягва и активна физическа дейност през най-горещите часове на деня, защото това допринася за влошаване състоянието на човек“, добави Радева. Тя посочи, че ако човек забележи мехури или други видове кожни реакции, появили се вследствие от слънчевите лъчи, незабавно да потърси медицинска помощ. „Особено важно е хората с високо кръвно да внимават какви лекарства приемат в горещите дни“, допълни Радева. По думите й хората не трябва да пренебрегват опасността от прегряване, защото когато температурите са високи, слънчевите лъчи са преки, тялото е подложено на тяхната атака и за много кратък период от време състоянието на човек може да се влоши. \r\nМария КУРТЕВА", "date": "2019.07.03", "title": "Виолета Радева, БЧК – Бургас: През лятото човек трябва да пие минимум 2-3 литра вода на ден и да избягва престоя на слънце в най-горещите часове от деня"}
{"url": "http://www.focus-news.net/news/2019/07/03/2676630/sled-razgovorite-na-gerb-i-obedineni-patrioti-partiynata-subsidiya-ostava-1-lev-obzor.html", "text": "След няколко отлагания управляващите от ГЕРБ и \"Обединени патриоти\" обсъдиха в парламента партийните субсидии. Разговорите бяха инициирани от патриотите, след среща на коалицията в Министерски съвет. От ГЕРБ обявиха, че остават на твърдата си позиция за 1 лев партийна субсидия за получен глас. Председателят на парламентарната група Даниела Дариткова посочи, че ГЕРБ ще подкрепи промените в Закона за държавния бюджет, внесени от правителството. Тя уточни, че на срещата с \"Обединени патриоти\" е поет ангажимент дебатът за по- рационално решение за финансирането на политическите партии да продължи. Само \"Атака\" от партиите от малката коалиция подкрепя категорично партийна субсидия от 1 лев. Лидерът Волен Сидеров призова да не се прави крачка назад като се търсят други варианти, защото така ще се избяга от това, което хората искат. „Харесва ни, не ни харесва, това е гласът на българина“, коментира той. \"Няма смисъл от консултации за субсидиите при такава смяна на позицията на ГЕРБ\", подчерта лидерът на НФСБ Валери Симеонов. Той припомни, че на Коалиционен съвет ГЕРБ и \"Обединени патриоти\" се разбраха законите за бюджета и за политическите партии да се гледат заедно. \"Ако някой се отмята, да си носи отговорността\", изтъкна Симеонов. „Не знам кой управлява ГЕРБ всъщност и на кого да вярваме. На това, което сме се договорили на политическия съвет или това, което се изнася от парламентарното ръководство на партията\", каза още Симеонов. От БСП заявиха, че не са канени на консултациите за партийните субсидии.", "date": "2019.07.03", "title": "След разговорите на ГЕРБ и \"Обединени патриоти\": партийната субсидия остава 1 лев (ОБЗОР)"}
{"url": "http://www.focus-news.net/news/2019/07/03/2676643/vidin-7-kilometrova-opashka-ot-tezhkotovarni-avtomobili-se-e-obrazuvala-na-izhod-na-gkpp-dunav-most-2.html", "text": "7-километрова опашка от тежкотоварни автомобили се е образувала на изход от страната на ГКПП „Дунав мост 2“, предаде слушател на  Радио „Фокус“ . 1 километър е колоната от тежкотоварни превозни средства на вход за България.    проверява информацията.", "date": "2019.07.03", "title": "Видин: 7-километрова опашка от тежкотоварни автомобили се е образувала на изход на ГКПП „Дунав мост 2“"}
{"url": "http://www.focus-news.net/news/2019/07/03/2676646/kanal-5-makedoniya-kakvo-mozhe-da-ochakva-makedoniya-ot-novata-evropeyska-troyka.html", "text": "Фигурите на Юнкер и Могерини са в миналото - какво може да очаква Македония от новите лидери на Европейския съюз, които бяха номинирани в Брюксел вчера, коментира македонският телевизионен  \"Канал 5\" .  \r\nАнализатори споделят възгледите относно официалната номинация на германския министър на отбраната Урсула фон дер Лайен за нов председател на Европейската комисия. Според информацията, която идва от Брюксел, изборът на Фон дер Лайен като кандидат за най-високия европейски пост е победа на канцлера Меркел, защото тя не е само министър на отбраната в нейното правителство, но и член на ХДС и министър в различни министерства в германското правителство още от 2005 година. \r\n„Добър знак е, че Урсула фон дер Лайен се радва на широка подкрепа сред правителствата и държавните ръководители по различни причини. Дали това е заради мисиите на НАТО, миграционния проблем или позицията на Германия в Балтийско море ... Подкрепата идва от упоритата й работа в полза на Европа. \r\nИзборът на Фон дер Лайен, разбира се, е най-голямата изненада, като се има предвид, че кандидатът на Меркел и ЕНП преди провеждането на изборите за Европейски парламент беше Манфред Вебер. Въпреки това, недоволството от предложението за нов председател на комисията дойде от социалдемократите, но това, което може би има още по-голяма политическа тежест е, че френският президент Емануел Макрон, който има критично отношение за функционирането на ЕС, подкрепи кандидатурата й. EURACTIV казва, че именно Макрон е политикът, който е подкрепил най-силно Фон дер Лайен. Интересно е, че тя е дъщеря на видния политик Ернст Албрехт. Тя е родена в Брюксел и е омъжена за лекар, който е потомък на известното семейство текстилни индустриалци, имат седем деца. \r\nКато се има предвид, че Меркел заяви, че лично ще настоява Македония да започне преговори с ЕС тази година, изборът на доверен лидер като председател на комисията се счита за добър знак за постигането на тази стратегическа цел. \r\nНовият ръководител на Европейския съвет е сегашният белгийски премиер Шарл Мишел, който на практика наследява поляка Доналд Туск. Новият върховен представител по въпросите на външната политика и сигурността или наследникът на Могерини е испанец Жозеп Борел, роден през 1947 г. в Каталуния. Италианският социалист Давид Мария Сасоли от сряда е новият президент на Европейския парламент. \r\nСасоли бе избран във втория кръг на гласуването, а мандатът на председателя на парламента е две години и половина. Сасоли е бивш флорентински журналист и член на Европейския парламент от десетилетие.  Юлиян Марков", "date": "2019.07.03", "title": "„Канал 5“ (Македония): Какво може да очаква Македония от новата европейска тройка"}
{"url": "http://www.focus-news.net/news/2019/07/03/2676644/varna-blizo-1600-sedmoklasnitsi-sa-podali-dokumenti-za-kandidatstvane-v-parvite-chasove-ot-kampaniyata-za-priem.html", "text": "Само за няколко часа повече от половината седмокласници във Варна и областта са подали документи за кандидатстване днес преди обед. Това каза в интервю за  Радио „Фокус“ – Варна  началникът на Регионалното управление на образованието (РУО) Венцеслава Генова. До 5 юли в града и областта се подават документи за участие в класирането на първи етап за заемане на местата по държавен план-прием. Според Венцеслава Генова от 9.00 часа сутринта до 13.00 часа са били подадени общо 1587 заявления с желанията за заемане на места. „Това означава, че има много добра организация на семействата, на учениците, на директорите, на Регионалното управление на образованието по кампанията. Ние имаме готовност да се подадат общо 3841 заявления. Това е броят на учениците, положили изпит от Националното външно оценяване по Български език и литература“, обясни Венцеслава Генова. Тя уточни, че приемът е изцяло електронен, но за улеснение на родители и ученици във Варна има обособени пет училища – гнезда или центрове. Във всяко едно работят по шест комисии, които приемат заявленията на учениците. Но преди това експертите дават консултации, оказват методическа помощ при необходимост, за да бъде заявлението подадено по изискуемия начин. „Най-важното е то да съдържа желанията на учениците така, както те ги искат. Т.е. да няма разместени места в желанията, защото класирането става по желание и големина на бала в низходящ ред. Т.е. най-силно желаните трябва да са в първите позиции, независимо от това, че семейството или ученикът преценяват, че балът няма да достигне. Няма значение. Трябва да се поставят съответната паралелка или профил по сила на желанието“, каза още началникът на РУО – Варна. \r\nДиана СТОЕВА", "date": "2019.07.03", "title": "Варна: Близо 1600 седмокласници са подали документи за кандидатстване в първите часове от кампанията за прием"}
{"url": "http://www.focus-news.net/news/2019/07/03/2676648/ministar-neno-dimov-podpisa-dogovor-za-izgrazhdane-na-vodna-infrastruktura-s-vik-vratsa.html", "text": "Министърът на околната среда и водите Нено Димов и Ангел Престойски, управител на „Водоснабдяване и канализация“ ООД – Враца, днес подписаха договор за изграждане на ВиК инфраструктура. Това съобщиха от пресцентъра на  МОСВ . На събитието присъства и областният управител на Враца Малина Николова. Общият размер на инвестицията е над 50 млн. лв. Оперативна програма „Околна среда 2014-2020 г.“ (ОПОС) осигурява безвъзмездна финансова помощ в размер на над 36,3 млн. лв.  \r\n„ВиК“ – Враца е първият от 14-те консолидирани ВиК-оператора, които ще бъдат финансирани по ОПОС чрез прилагане на регионалния подход при изпълнение на инвестиции във водната инфраструктура. По проекта ще бъде рехабилитирана, реконструирана и/или доизградена общо 80 км ВиК мрежа за градовете Враца, Мездра, Бяла Слатина и Козлодуй. С успешното изпълнение на дейностите по проекта още 78 000 жители ще имат достъп до подобрено водоснабдяване. Очаква се загубите на вода да намалеят с 20%. \r\nДиректните ползи за населението са свързани с намаляване на риска от замърсяване на водни басейни чрез увеличаване на ефективността при събирането, отвеждането и пречистването на отпадъчни води и с подобряване нивото на предлаганите ВиК услуги. \r\nСрокът за изпълнение на проекта е 49 месеца.", "date": "2019.07.03", "title": "Министър Нено Димов подписа договор за изграждане на водна инфраструктура с ВиК Враца"}
{"url": "http://www.focus-news.net/news/2019/07/03/2676647/yambol-kmetat-georgi-slavov-podpisa-dogovor-za-izgrazhdane-na-kompostirashta-instalatsiya.html", "text": "Кметът на Ямбол Георги Славов подписа днес в Министерството на околната среда и водите договор за изпълнение на проект „Проектиране и изграждане на компостираща инсталация за разделно събрани зелени и биоразградими отпадъци на община Ямбол“. Това съобщиха от  общината .  \r\nС реализацията на проекта ще се постигне намаляване на количеството депонирани битови отпадъци, чрез осигуряване на допълнителен капацитет за разделно събиране и рециклиране на този специфичен вид отпадък. Предвижда се доставянето на съдове за разделно събиране на зелените и други биоразградими елементи, както и на специално транспортно средство за извозването им до съоръжението за преработка. \r\nКомпостиращата инсталация ще бъде изградена на терен в близост до площадката на Регионалното депо край с. Хаджидимитрово. С това се надграждат мерките, реализирани от община Ямбол по управление на отпадъците, тяхното оползотворяване и спазването на съвременните екологични норми. Строителството на съоръжение за биоразградими отпадъци и отделянето им от общия битов отпадък бе планирано още при реализирането на проекта за  Регионална система за управление на отпадъците, по който бе рекултивирано старото ямболско депо и бе изградена Клетка 1 на новото регионално депо. \r\nНовият проект за компостиращата инсталация е на обща стойност 3 702 737,60 лева, от които над 2,5 млн. лв. са безвъзмездна финансова помощ от Оперативна програма „Околна среда 2014-2020“, чрез Европейския фонд за регионално развитие и бюджета на Република България. Общата продължителност на проекта е 24 месеца, като изпълнението на дейностите се планира в рамките на 19 месеца.", "date": "2019.07.03", "title": "Ямбол: Кметът Георги Славов подписа договор за изграждане на компостираща инсталация"}
{"url": "http://www.focus-news.net/news/2019/07/03/2676634/pazardzhik-predstoi-vzimane-na-probi-za-analiz-na-piteynata-voda-v-grad-strelcha.html", "text": "Предстои взимане на проби за анализ на питейната вода в град Стрелча от инспекторите на Регионална здравна инспекция – Пазарджик, съобщиха от  инспекцията . Резултатите от контрола ще бъдат оповестени допълнително. От Здравната инспекция уточниха, че след хиперхлорирането ВиК дружеството е взело проби за микробиологичен анализ за качеството на водата. Резултатите от изпитването на питейната вода също ще бъдат оповестени. Здравните експерти са изследвалипроби вода от два минерални водоизточника – две чешми, разположени в град Стрелча, които са захранени с минерална вода, от които населението ползва вода за питейно-битови нужди. Резултатите от извършените анализи са стандартни.", "date": "2019.07.03", "title": "Пазарджик: Предстои взимане на проби за анализ на питейната вода в град Стрелча"}
{"url": "http://www.focus-news.net/news/2019/07/03/2676652/stara-zagora-kmetat-zhivko-todorov-poseti-operata-v-grada.html", "text": "Кметът на Община Стара Загора Живко Тодоров посети Старозагорската опера, придружен от инж. Янчо Калоянов - заместник-кмет, и Милена Желева, председател на Постоянната комисия по култура в Общински съвет-Стара Загора. Това съобщиха еот пресцентъра на  Общината . В присъствието на домакините: директора Огнян Драганов, главния диригент Ивайло Кринчев, зам.-директора Славчо Николов и художествения ръководител на балета Силвия Томова, Живко Тодоров се срещна с артистите от балетната трупа на Държавна опера-Стара Загора. В балетната зала кметът бе посрещнат от младите артисти от 13 държави от цял свят и лично се запозна с всеки един от тях. Живко Тодоров ги поздрави за големите успехи на балетната трупа и за красотата, която създават. Примабалерината на балета на Старозагорската опера  Анелия Димитрова пък от името на своите колеги изрази своята благодарност за посещението и за условията в оперния театър, които Община Стара Загора осигурява на младата многонационална трупа. Припомняме, че по повод Празника на града Стара Загора – 5 октомври 2017 г., бе открита напълно обновената балетна репетиционна зала, ремонтът на която бе осъществен от Община Стара Загора.  \r\n„При нас непрекъснато пристигат нови артисти, които искат да бъдат приети с конкурс. Имаме предложения за работа с трупата от водещи хореографи и театри. И това е, защото постигнахме успехи, за които се говори в балетните среди в цял свят“ – каза художественият ръководител на балета на Операта Силвия Томова. Само в първия ден на месец юли към трупата на балета се присъединиха още двама балетни артисти от Италия и общият брой на състава е вече 52 души. \r\nПри обиколката из сградата на Операта бяха набелязани най-важните технически проблеми, разрешението на които не търпи отлагане. Необходим е ремонт на пода на балетна зала и ремонт на покрива на Операта, компроментиран наскоро от стихийните дъждове.  \r\nОбсъдени бяха възможностите за ремонт на няколко помещения в приземния етаж, които да бъдат превърнати в гардеробни и други за нови съблекални за разрасналата се балетна трупа. Специално бе акцентирано на закупуването на балетен под за сцената, което е сериозна, но много необходима  инвестиция. \r\nПо всички коментирани проблеми звеното за инвеститорски контрол в Общината ще извърши проверка и ще предложи план за ремонт.  \r\nВ разговорите днес Милена Желева, председател на Постоянната комисия по култура в Общински съвет-Стара Загора информира, че е гласувана сумата за ремонт на повредената въртяща сцена на Операта, който ще бъде извършен от немската фирма, изградила модерното съоръжение.", "date": "2019.07.03", "title": "Стара Загора: Кметът Живко Тодоров посети операта в града"}
{"url": "http://www.focus-news.net/news/2019/07/03/2676651/ministar-krasimir-valchev-shte-otdelim-sredstva-za-programa-s-koyato-da-populyarizirame-obuchenieto-v-balgarskite-universiteti-sred-istoricheskite-ni-diaspori-i-v-severna-makedoniya.html", "text": "Ще отделим средства за програма, с която да популяризираме обучението в българските университети сред историческите ни диаспори и в Северна Македония. Това каза по време на блиц-контрол в ресорната комисия министърът на образованието Красимир Вълчев в отговор на въпрос от  депутата от ПГ на „Обединени патриоти“ доц. Милен Михов за кандидатстудентската кампания за българите отвъд границата на страната ни, предаде репортер на  Агенция „Фокус“ . „Може би някъде между 700 и 800 са вече записаните кандидат-студенти, но знам, че тези дни буквално се провеждат записването и кампанията по приемането на документите“, каза още Вълчев. Той поясни, че МОН е провела кампания през месец февруари и март в Република Северна Македония, в Албания, в Сърбия, в Молдова и в Украйна. „Тази кампания е подобна на кампанията, която направихме предходните години. Увеличихме приема. Факт е, че има 2000 бройки, но не можем да ги запълним. Ще използвам вашия въпрос да кажа какви са ни намеренията относно подобряването и разширяването на тази политика и привличането на повече деца от българските диаспори за обучение в българските висши училища. Наскоро водихме този разговор в няколко формата. Трябва да продължим увеличението на стипендиите, но трябва да имаме и по-интензивна кампания. Увеличенията на стипендиите, защото когато говорим за историческите диаспори, са деца от семейства с по-ниски доходи. За тях този елемент е много важен. Намерението ни е да децентрализираме приема към висшите училища. Самите те да станат по-ангажирани. В момента кампанията се осъществява от министерството, с участието на висшите училища, но нямаме достатъчна ангажираност на висшите ни училища с тази кампания. Ще децентрализираме приема, а ние самите ще отделим средства и ще направим програма, с която да организираме популяризирането на обучението в българските висши училища първо сред историческите ни диаспори и в Република Северна Македония, второ чрез мрежата от неделни училища в новите диаспори и трето в други страни. Ще напавим информационна платформа. Започнали сме вече работа по нея“, допълни той. Министърът уточни, че работата е съвсем в начален етап. По думите му идеята е тази система да събира и систематизира цялата информация, а от друга страна да позволи електронно подаване на документите. „Също така предвиждаме промяна в приемните изпити. Това е за новите диаспори“, уточни Вълчев. Той посочи, че точно на неделните училища се разчита децата да се върнат в българската образователна система. „Предвиждаме програма за допълнително обучение по български език. Министерство на външните работи готви нормативни промени, които да улеснят визовия режим на студентите от историческите български диаспори“, обясни още министърът.  \r\nДеница КИТАНОВА", "date": "2019.07.03", "title": "Министър Красимир Вълчев: Ще отделим средства за програма, с която да популяризираме обучението в българските университети сред историческите ни диаспори и в Северна Македония"}
{"url": "http://www.focus-news.net/news/2019/07/03/2676641/ep-david-sasoli-e-izbran-za-predsedatel-na-evropeyskiya-parlament.html", "text": "Евродепутатите избраха Давид Сасоли (Социалисти и демократи, Италия) за председател на Европейския парламент в сряда следобед с 345 гласа от 667 валидни бюлетини, във втори тур, информира  Пресслужбата на Европейския парламент   \r\nДавид Сасоли е роден във Флоренция на 30 май 1956. Като италиански евродепутат от 2009 г. насам, той беше избран от листата на Демократичната партия в Централна Италия през май 2019 г. за трети мандат. Той ще ръководи Парламента до януари 2022 г.  \r\nВ краткото си обръщение към Европейския парламент в Страсбург непосредствено след гласуването, председателят Сасоли благодари на евродепутатите за оказаното му доверие. Отбеляза, че „през последните месеци, прекалено много хора подклаждаха разделение и конфликти, които считахме за тъжен спомен от миналото ни. Вместо това, гражданите показаха, че още вярват в този невероятен проект - единствения, който предлага решения на глобалните предизвикателства пред нас“.  \r\n„Трябва да имаме силата да възобновим процеса на интеграция, да променим ЕС, така че да можем да отговорим по-силно на нуждите на нашите граждани и да дадем истински решения на техните опасения, на нарастващото им чувство на обърканост“.  \r\nДавид Сасоли също подчерта приоритетите на Парламента през следващите няколко години, „Свидетели сме на важни трансформации: младежката безработица, миграцията, климатичните изменения, дигиталната революция, новият световен баланс са само някои от тях, които се нуждаят от нови идеи и смелост“.  Резултати :  \r\nДавид Сасоли бе избран при втори кръг от гласуване. Резултатът от гласуването е както следва:  \r\n1-и тур  \r\nУпражнили правото си на вот: \t735  \r\nПразни или невалидни бюлетини: \t73  \r\nВалидни бюлетини: \t662  \r\nАбсолютно мнозинство от подадените гласове: \t332  \r\nРезултати: \tнеокончателни  \r\nСка Келер (Зелените/ЕСА, Германия) \t133  \r\nСира Рего (Европейска обединена левица, Испания) \t42  \r\nДавид Сасоли (С&Д, Италия) \t325  \r\nЯн Захрадил (ЕКР, Чехия) \t162  \r\n2-и тур  \r\nУпражнили правото си на вот: \t704  \r\nПразни или невалидни бюлетини: \t37  \r\nВалидни бюлетини: \t667  \r\nАбсолютно мнозинство от подадените гласове: \t334  \r\nРезултати: \tДавид Сасоли е избран за председател  \r\nСка Келер (Зелените/ЕСА, Германия) \t119 (-14)  \r\nСира Рего (Европейска обединена левица, Испания) \t43 (+1)  \r\nДавид Сасоли (С&Д, Италия) \t345 (+20)  \r\nЯн Захрадил (ЕКР, Чехия) \t160 (-2)  Правила за провеждане на избори   \r\nСпоред член 15, кандидатурите за председател могат да бъдат издигнати от политическите групи или от група от най-малко 1/20 от членове на ЕП, т.е. 38 евродепутати („ниският праг“ е въведен от ревизирания Правилник за дейността). Гласуването е тайно. За да бъде избран, кандидатът трябва да е събрал абсолютно мнозинство от валидно подадените гласове, т.е. 50 % плюс един (член 16). Празните или невалидните бюлетини не се броят при изчисляване на необходимото мнозинство.  \r\nАко на първия тур не бъде избран кандидат, същите или нови кандидатури могат да бъдат издигнати за втори тур за гласуване при същите условия. Може да се проведе и трети тур, ако е необходимо, отново при същите условия. Ако нито един кандидат не бъде избран при третото гласуване, двамата кандидати, получили най-много гласове при това гласуване, участват в четвърто гласуване, при което печели кандидатът, получил по-голям брой гласове.  Следващи стъпки   \r\nЕвродепутатите ще гласуват за заместник-председатели в сряда следобед и за квестори в четвъртък сутринта.", "date": "2019.07.03", "title": "ЕП: Давид Сасоли е избран за председател на Европейския парламент"}
{"url": "http://www.focus-news.net/news/2019/07/03/2676653/kameliya-stefanova-okrazhen-prokuror-na-kyustendil-po-sluchaya-s-ubiystvoto-v-grada-stava-vapros-za-izklyuchitelno-tezhko-prestaplenie.html", "text": "По случая с убийството в Кюстендил става въпрос за изключително тежко престъпление. Това каза пред  Радио „Фокус” – Кюстендил  окръжният прокурор на Кюстендил Камелия Стефанова. По думите й случаят е докладван в Окръжна прокуратура, има наблюдаващ прокурор. Работи се изключително активно по случая, с цел да се установят всички факти по делото и мотивите за извършване на престъплението, което е изключително тежко. Заподозреният за извършване на престъплението е задържан първоначално за 24 часа по Закона за МВР, след това ще бъде удължен срокът на задържането с още 72 часа, с оглед внасяне в Окръжен съд – Кюстендил на искане за налагане на мярка за неотклонение „задържане под стража”. Работата по случая продължава. На този етап обвинението ще бъде за престъпление по член 116 от Наказателния кодекс – квалифицирано убийство, за което се предвижда наказание не по-малко от 15 години лишаване от свобода. \r\nВенцеслав ИЛЧЕВ", "date": "2019.07.03", "title": "Камелия Стефанова, Окръжен прокурор на Кюстендил: По случая с убийството в града става въпрос за изключително тежко престъпление"}
{"url": "http://www.focus-news.net/news/2019/07/03/2676654/ministar-nikolina-angelkova-shte-provede-rabotna-sreshta-s-predstaviteli-na-turisticheskiya-bransh-i-s-kontsesioneri-i-naemateli-na-morski-plazhove.html", "text": "Министърът на туризма Николина Ангелкова ще проведе на 4 юли 2019 г. (четвъртък) в Слънчев бряг работна среща с представители на туристическия бранш и с концесионери и наематели на морски плажове. Това съобщиха от пресцентъра на  Министерството на туризма . По време на дискусиите ще бъдат обсъдени възможностите за насърчаване притока на туристи в активния сезон и развитието на морския туристически продукт на България, който се предлага в силно конкурентен регион. За медиите е предвиден брифинг на министър Ангелкова същия ден около 15.30 ч. в залата на „Слънчев бряг“ АД в курорта.", "date": "2019.07.03", "title": "Министър Николина Ангелкова ще проведе работна среща с представители на туристическия бранш и с концесионери и наематели на морски плажове"}
{"url": "http://www.focus-news.net/news/2019/07/03/2676650/mosv-proektat-za-izgrazhdane-na-kompostirashta-instalatsiya-v-yambol-e-s-investitsiya-nad-37-mln-leva.html", "text": "Министърът на околната среда и водите Нено Димов и кметът на община Ямбол Георги Славов подписаха днес договор за изграждане на компостираща инсталация. Това съобщиха от пресцентъра на  МОСВ . По проекта ще се построи съоръжение с капацитет 2 400 тона годишно за преработка на разделно събрани зелени и биoразградими отпадъци на територията на общината. Инсталацията ще обслужва близо 70 000 жители. \r\nОбщият размер на инвестицията е над 3,7 млн. лв. Оперативна програма „Околна среда 2014-2020 г.“ осигурява безвъзмездна финансова помощ в размер на над 2,5 млн. лв. Срокът за изпълнение на проекта е 19 месеца. \r\nПроектът е в съответствие с йерархията за управление на отпадъците и с европейските и националните цели за поетапно намаляване на количествата на биоразградимите битови отпадъци, предназначени за депониране.", "date": "2019.07.03", "title": "МОСВ: Проектът за изграждане на компостираща инсталация в Ямбол е с инвестиция над 3,7 млн. лева"}
{"url": "http://www.focus-news.net/news/2019/07/03/2676656/prezidentite-rumen-radev-i-si-dzinpin-prieha-deklaratsiya-za-ustanovyavane-na-strategichesko-partnyorstvo-mezhdu-balgariya-i-kitay.html", "text": "Президентите Румен Радев и Си Дзинпин се договориха на среща в Пекин за издигане на двустранните отношения между България и Китай на ниво стратегическо партньорство. Това съобщиха от  прессекретариата на държавния глава . Българският президент е на държавно посещение в Китай от 1 до 5 юли по покана на своя китайски колега. Приетата днес от двамата държавни глави Съвместна декларация между Република България и Китайската народна република за установяване на отношения на стратегическо партньорство е израз на взаимното уважение, приятелството, партньорството и активния политически диалог на всички равнища между България и Китай.  \r\n\"България приема инициативите „Един пояс, един път“ и „17+1“ не само като проекти за транспортна свързаност, а като инвестиция в бъдещето и просперитета на държавите, които участват в тях\", заяви Румен Радев. Българският президент даде висока оценка на постигнатото от китайската държава през последните десетилетия по отношение на повишаването на стандарта на живот, борбата с бедността и създаването на възможности за развитие на китайските граждани.   \r\nДвамата президенти бяха единодушни, че стратегическото разположение на България като една от „вратите“ на инвеститорите към ЕС и общия европейски пазар налага много по-активно използване на възможностите на българската транспортна инфраструктура – летища, железопътни връзки, пристанища, автомагистрали. „Най-краткият търговски маршрут е и най-евтин“, заяви Румен Радев и добави, че страната ни има потенциал да се утвърди като логистичен център в Югоизточна Европа за пренос на стоки от Азия към Европа и вече има заявен инвеститорски интерес от водещи в света компании в тази област.  \r\n\"Откриването на директна авиолиния между двете държави е ключово условие за улесняване на диалога и насърчаване на взаимните инвестиции, търговията, туризма, както и обмена в образованието, науката и културата\", подчерта още българският президент. Си Дзинпин заяви, че авиокомпаниите се стремят да постигнат максимални печалби, но на държавно ниво трябва да бъде създадена рамка, която да отговори на новия характер на двустранните отношения, и откриването на пряка авиолиния е естествена стъпка в тази насока. Китайският президент увери, че ще даде незабавни указания за пристъпване към консултации между съответните компетентни институции от двете държави с цел ускоряване на този процес.  \r\nСъздаването на българо-китайски център за научно-технически изследвания и иновации в София с подкрепата на китайски компании, който да насърчи трансфера на технологии и знания между Европа и Китай и да създаде нова среда за повишаване на конкурентоспособността на икономиките на двете държави, също беше във фокуса на срещата на държавните глави. Си Дзинпин изрази интереса на Китай към проекта и призова за повече информация за областите, в които центърът ще фокусира своята дейност.   \r\nРумен Радев и Си Дзинпин обсъдиха откриването на клон на китайска банка в България, който следва да стимулира дейността на китайските инвеститори и реализацията на проекти от взаимен интерес. По думите на българския президент, двете държави следва да разширят партньорството си в сферата на финансовите технологии, в които българските компании имат водещи позиции по отношение на финансовите трансакции, финансовия контрол и банковата сигурност.   \r\nСъществувалият повече от две години проблем с изпълнението на изискванията за внос на селскостопанска продукция в Китай от български фирми-износителки на млечни продукти беше поставен на срещата от Румен Радев, който получи уверение от Си Дзинпин, че въпросът ще бъде разрешен. Четирите фирми, които са били засегнати, вече са в списъка на Китайските митници за компаниите, които имат разрешение за осъществяване на такъв внос. Си Дзинпин изрази интереса на китайската страна и за последващо разширяване на вноса на храни и напитки от България.  \r\nРумен Радев благодари на своя китайски колега за увеличаването на броя на стипендиите за младите българи, които избират да завършат висшето си образование в Китай. Българският президент открои и отличните условия, които предлагат българските висши училища за чуждестранни студенти както по отношение на студентските такси, така и на качеството на образованието, което е признато в Европейския съюз.    \r\nВ Пекин българският държавен глава и негова съпруга бяха посрещнати с официална церемония на източния площад пред Великата зала на народите.  \r\nПо-рано през деня президентът Румен Радев проведе срещи с председателя на Постоянния комитет на Общокитайското събрание на народните представители Ли Джаншу, с представители на държавните и политическите институции, отдаде почит и положи венец на мемориала на народните герои на площада „Тианънмън“.", "date": "2019.07.03", "title": "Президентите Румен Радев и Си Дзинпин приеха декларация за установяване на стратегическо партньорство между България и Китай"}
{"url": "http://www.focus-news.net/news/2019/07/03/2676645/predsedatelyat-na-narodnoto-sabranie-tsveta-karayancheva-pozdravi-david-mariya-sasoli-po-povod-izbiraneto-mu-za-predsedatel-na-evropeyskiya-parlament.html", "text": "Председателят на Народното събрание Цвета Караянчева поздрави Давид-Мария Сасоли по повод избирането му за председател на Европейския парламент. Това съобщиха от пресцентъра на  Народното събрание . \"Всички внимателно проследихме първата Ви реч след избирането Ви за председател на Европейския парламент\", отбелязва в поздравителното си писмо председателят на Народното събрание. Цвета Караянчева посочва, че посланията, които Сасоли е отправил, са повод за оптимизъм, че колкото и бурни и критични да са времената, които Европейският съюз преживява днес, силното лидерство и новата институционална мъдрост ще надмогнат трудностите. \"Напълно споделям мнението Ви, че европейските граждани очакват промяна и политически решения, които да преодоляват егоизма и да правят нашия съюз по-силен и единен\", подчертава председателят на българския парламент.  \r\nЦвета Караянчева изразява увереност, че под ръководството на новия председател Европейският парламент ще намери работещи решения по темите, свързани с миграцията, борбата с тероризма, климатичните промени, защитата и сигурността на европейските граждани, увеличаването на икономическия растеж, на работните места и на инвестициите. \"Нуждаем се от силни и ефективни институции, които да бъдат гарант за европейската демокрация и за жизнеността на европейския проект\", се посочва в писмото на председателя на Народното събрание.", "date": "2019.07.03", "title": "Председателят на Народното събрание Цвета Караянчева поздрави Давид-Мария Сасоли по повод избирането му за председател на Европейския парламент"}
{"url": "http://www.focus-news.net/news/2019/07/03/2676649/sergey-stanishev-pes-otkazah-se-ot-posta-predsedatel-na-ep-zashtoto-ne-iskah-da-pravya-sotsialistite-zalozhnitsi.html", "text": "Отказах се от поста председател на ЕП, защото не исках да правя заложници социалистите. Това каза президентът на ПЕС Сергей Станишев в предаването „Плюс - минус“ по  Нова телевизия . „Аз съм благодарен на премиерите социалисти, които поставиха моето име за обсъждане, доколкото знам са постигнали много широка подкрепа в Европейския съвет, за което бях информиран“, посочи той. „За мен има други съображения и те са политически, и ангажиментите към моето политическо семейство“ добави Станишев. „Това, че бях предложен за президент на Европейския парламент е голяма чест и оценка на работата и ролята, която ПЕС играеше в последната година, и в битката за ЕК за Франс Тимерманс. Това беше един жест на подкрепа и отношение“, уточни Сергей Станишев. По думите му за него е по-важно какви ще са последиците от избраните кандидати. Според него балансът е много труден. „Това, което се постигна, обслужва единствено Виктор Орбан. Той е може би единственият доволен човек от ЕС от този резултат. Много сериозно напрежение има в социалистическото семейство и моят ангажимент е да запазим единството. Аз помолих лидера на нашата група, моето име да не бъде обсъждано за тази позиция по една единствена причина. Ако социалистите издигаме президента на своето семейство за президент на парламента, това означава, че приемаме тази сделка. Не искам нашата група да бъде обвързана с тази позиция, защото имаме твърде много въпроси към кандидата за президент на ЕК, за политиките, които ще провежда. Тя е абсолютно непозната за парламента“, заяви той. “Не исках да правя заложници нашата група, затова се оттеглих и помолих да не бъда номиниран за тази позиция. Това щеше да бъде личен успех, но можеше да създаде проблеми в поведението на нашата група“, поясни Сергей Станишев.", "date": "2019.07.03", "title": "Сергей Станишев, ПЕС: Отказах се от поста председател на ЕП, защото не исках да правя социалистите заложници"}
{"url": "http://www.focus-news.net/news/2019/07/03/2676657/sofiya-dvizhenieto-za-varna-v-tunel-echemishka-na-am-hemus-shte-se-osashtestvyava-v-edna-lenta-poradi-remont-na-videonablyudenieto-svetofarnite-uredbi-i-ventilatorite.html", "text": "На 4 юли, движението за Варна в тунел „Ечемишка“ на АМ „Хемус“ ще се осъществява в една лента поради ремонт на видеонаблюдението, светофарните уредби и вентилаторите. Това съобщиха от пресцентъра на  Агенция \"Пътна инфраструктура\" . От 9.30 ч. до 15.00 ч. ще бъде ограничено преминаването в изпреварващата лента, трафикът ще се пренасочва в активната лента. \r\nУтре от 9.00 ч. до 18.00 ч. шофьорите да се движат с повишено внимание и съобразена скорост и по път I-6 София - Бургас в района на Нови хан, където движението ще се извършва поетапно в една лента поради монтаж на рамка на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). Движението ще се извършва двупосочно в свободната лента.", "date": "2019.07.03", "title": "София: Движението за Варна в тунел „Ечемишка“ на АМ „Хемус“ ще се осъществява в една лента поради ремонт на видеонаблюдението, светофарните уредби и вентилаторите"}
{"url": "http://www.focus-news.net/news/2019/07/03/2676655/sergey-stanishev-pes-tozi-koyto-izkopava-rovove-i-okopi-mezhdu-bsp-i-pes-se-prostrelva-v-kraka.html", "text": "Този, който изкопава ровове и окопи между БСП и ПЕС, се прострелва в крака. Това каза президентът на ПЕС Сергей Станишев в предаването „Плюс - минус“ по  Нова телевизия . Попитан дали смята, че в бъдеще БСП ще бъде устойчив партньор на ПЕС, той отговори: „Аз много разчитам на това БСП да бъде надежден партньор. Засега с колегите ни в ЕП работим отлично. Аз казах на последния конгрес на БСП, че този който изкопава ровове и окопи между БСП и ПЕС, се прострелва в крака. Българското общество в своето мнозинство е проевропейско. Ако създадеш за себе си образ, че си евроскептичен, вредиш на себе си. Ти стесняваш своята подкрепа“. Според него ако се сравнят „Визия за България“ на БСП и „Визия на Европа“ на ПЕС ще се открие 95% препокриване. По думите му европейските социалисти имат много ясна, последователна и прозрачна политика. „В основата на тази политика стои това, че трябва да се уважи гласът на европейските избиратели. Имаме висока рекордна активност – 51% от европейските граждани гласуваха на тези избори“, посочи той, като обясни, че на места е била дори и по-висока. „Ние винаги сме казвали, че не е въпросът кой ще пристигне първи на състезанието – с един глас повече, а кой има достатъчната подкрепа в ЕП. Всички индикации са затова, че Франс Тимерманс имаше много по-широка подкрепа от Мафред Вебер“, добави президентът на ПЕС. „Ако бъдем обективни, той е единственият кандидат, който има ясен план как да се промени Европа. Той изложи по време на кампанията“, добави президентът на ПЕС. Той коментира, че за председател на ЕК да се предложи човек абсолютно непознат на европейско ниво, която не е участвала в тази надпревара е обидно за гражданите на ЕС и дава много погрешен знак, че политиците говорят едно, а правят друго след изборите. „По този начин не се разширява доверието към европейските институции. Всъщност се получи един пакет сделка на закрити врати. Ние държахме на принципи“, добави той. „Преди два дни имаше всички шансове, ако Съвета не беше прекъснат Тимерманс да бъде избран, независимо рекета на Орбан и няколко други страни. Ние сме отстоявали ясно позиция, а именно уважение към вота на гражданите“, заяви той. Станишев припомни, че президентът на ЕК се избира от парламента, затова въпросът все още не е решен.", "date": "2019.07.03", "title": "Сергей Станишев, ПЕС: Този, който изкопава ровове и окопи между БСП и ПЕС, се прострелва в крака"}
{"url": "http://www.focus-news.net/news/2019/07/03/2676658/ministar-krasimir-valchev-vav-vsichki-sluchai-shte-ima-promeni-v-uchebnite-programi-i-te-tryabva-oshte-po-shiroko-da-se-obsazhdat.html", "text": "Във всички случаи ще има промени в учебните програми и те трябва още по-широко да се обсъждат. Това каза министърът на образованието и науката Красимир Вълчев пред журналисти във връзка със съдържанието на учебниците, предаде репортер на  Агенция „Фокус“ . Той допълни, че три от петте учебници по история и цивилизации за 10. клас имат пълно основание да бъдат утвърдени. „Следващата година със сигурност ще има утвърдени учебници“, посочи министърът. Попитан дали ще има промени в учебните програми, министърът обясни, че те по-трудно се променят, тъй като са за един етап, един цикъл от учебници. „Обикновено имаме тригодишен срок за ползване на учебници, което предопределя и цикъла. При всички случаи ще има промени в учебните програми. Тези промени трябва още по-широко да се обсъждат, отколкото досегашните са били обсъждани. Трябва да намерим базата, общото ни виждане, най-малкото общо кратно за това, което трябва да се обединим. Трябва да намерим това, което ни обединява. Мисля, че сме го намерили. Имаме ценности в Конституцията, в Закона за предучилищното и училищното образование“, допълни министърът. „Процедурата не е генерално сбъркана. Тя е добра, гарантира демократичност, гарантира плурализъм на мненията. Трябва по-добре да съчетаем това с принципа на отговорност. Учебниците, които в крайна сметка се одобряват, трябва да съответстват на учебната програма, като съдържание, като дух, като цели, които ние си поставяме пред образователната система. Освен да дадем знание, ние трябва да възпитаме отношение, да създадем нагласи към света“, допълни още той. Министърът коментира, че в случая с учебниците по история за 10. клас показват, че може да има съответствие с учебната програма, но може духът й да бъде подменен и да има в някои учебници различно отношение. „Длъжен съм да кажа, че учебниците са много различни помежду си. В никакъв случай не обвинявам като цяло издателите, като цяло учебниците. В последните години са одобрени близо 100 учебника“, допълни министър Вълчев. Той поясни, че качеството на учебниците се подобрява с времето. „Трябва да направим по-отговорни и по-подготвени оценителите. За мен те са професионалният помощен орган. Аз нося отговорността, министърът питат дали и защо това и онова фигурира в учебника, респективно не фигурира. Аз обаче разчитам на помощни органи“, поясни министърът. Според него трябва да се подобри заданието и по-ясно да се каже на оценителите какво се иска от тях. „Особено важно е това да се случи за учебниците по предметите, които създават нагласи, това са история и цивилизации, философия, литература до някаква степен“, посочи още той. Министърът обясни, че оценителите са предпазливи да изразят своето мнение. \r\n Деница КИТАНОВА", "date": "2019.07.03", "title": "Министър Красимир Вълчев: Във всички случаи ще има промени в учебните програми и те трябва още по-широко да се обсъждат"}
{"url": "http://www.focus-news.net/news/2019/07/03/2676659/daily-sabah-raketite-s-400-shte-badat-razpolozheni-okolo-ankara-i-v-yugoiztochna-turtsiya.html", "text": "Ракетите С-400 ще бъдат разположени около Анкара и в Югоизточна Турция, пише турското англоезично издание  Daily Sabah . \r\nТурция е готова да получи руската система за противоракетна отбрана С-400 за две седмици, обяви президентът Реджеп Тайип Ердоган по време на посещението си в Япония за срещата на върха на Г-20 в Осака. Миналата седмица говорителят на управляващата Партия на справедливостта и развитието Юмер Челик заяви също, че местата, където ще бъдат разположени С-400, са определени, без да се разкриват допълнителни подробности. \r\nСпоред информацията, получена от източниците в отбраната, първата от двете батерии С-400, които Турция ще получи, ще бъде разположена във военновъздушната база Аканчъ в столицата Анкара.  Аканчъ беше командната база за превратаджиите преди три години през юли 2016 г. Според съобщенията втората батерия С-400 ще бъде поставена на стратегически важно място в източната или югоизточната част на Турция, но информацията все още не е потвърдена. \r\nРешението на Турция да закупи отбранителна система, произведена в Русия, е една от причините за обтегнатите връзки със САЩ, които твърдят, че руската система ще компрометира сигурността на системите на НАТО, особено на изтребителите F-35. \r\nНапоследък обаче напрежението беше намалено по време на среща между Ердоган и президента на САЩ Доналд Тръмп. Президентът на САЩ прехвърли вината за спора между САЩ и Турция за сделката С-400 и самолетите F-35 на бившия президент Барак Обама, като каза, че не е виновен Ердоган. Тръмп каза, че администрацията на Обама не е позволила на Анкара да закупи ракети \"Пейтриът\". \r\nНапрежението между САЩ и Турция е достигнало върховата си точка в последните месеци, когато бе потвърдено, че Анкара ще получи авангардната руска ракетна система земя-въздух . САЩ вече спряха доставките на части и услуги, свързани с получаването от Турция на скъпите самолети F-35.  Юлиян Марков", "date": "2019.07.03", "title": "Daily Sabah: Ракетите С-400 ще бъдат разположени около Анкара и в Югоизточна Турция"}
{"url": "http://www.focus-news.net/news/2019/07/03/2676661/aktsenti-v-sutreshniya-blok-dobro-utro-balgariya-po-radio-fokus-na-4-yuli.html", "text": "Спасение от жегите в града предлагат плувните басейни, които обаче могат да крият и рискове. Има ли установени нарушения в някои от обектите в столицата? Повече ще научим от главния инспектор по „Обществено здраве“ към РЗИ-София Мариана Петрова. Скъпоструващи, непопулярни и водещи до грешки - така може да бъде обобщено машинното гласуване на отминалите европейски избори, а такова предстои и за местния вот наесен. Ще бъдат ли изчистени грешките до тогава и защо гласуването с машини не постигна очаквания ефект? Отговорите търсим с говорителя на ЦИК Александър Андреев. И още - Община Ямбол отлага временно инвестиционната си програма, предвидена да бъде финансирана чрез дългосрочен заем, а причината - оспорване на процедурата от част от общинските съветници и граждани. Къде щяха да бъдат разходвани средствата и докога се стопира развитието на града? Темата коментираме с кмета на Ямбол Георги Славов. В минутите след 9 часа Ливия Нинова от Радио „Фокус“ - Пирин ще ни разкаже за битката при Калиманци, която не случайно остава в българската история като втората Шипка.  Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.07.03", "title": "Акценти в сутрешния блок „Добро утро, България“ по Радио „Фокус“ на 4 юли"}
{"url": "http://www.focus-news.net/news/2019/07/03/2676660/varna-sadat-othvarli-zhalba-na-izpalnitelen-komitet-za-proizvezhdane-na-mesten-referendum-za-morskata-gradina-i-kraybrezhnata-zona-v-grada-chrez-podpiska.html", "text": "С решение по адм. дело №502/2018 г. Административен съд - Варна отхвърля жалба на инициативен комитет за произвеждане на местен референдум за Морската градина и крайбрежната зона на град Варна чрез подписка, представляван от председателя Ю. Ат. Ч. срещу Решение № 1053-1 от 22 януари 2018 г. на Общински съвет – Варна, с което е отхвърлено предложение за произвеждане на местен референдум за Морската градина и крайбрежната зона на гр. Варна, със следните въпроси: да достига ли паркът \"Морска градина\" до морето, като включва изцяло крайбрежната зона от ската до морския бряг; да бъде ли крайбрежната зона на град Варна паркова зона за отдих с обекти за хранене, спорт, атракции и развлечения, но без жилища, ателиета, офиси, молове, хотели, казина, конгресни центрове и яхтени пристанища. Това съобщиха от пресцентъра на  съда . \r\nСъдът приема, че оспореният административен акт е издаден от компетентен орган и отговаря на изискванията за законосъобразност. Видно от мотивите на решението не се установяват предпоставките за произвеждане на референдум, регламентирани в Закона за пряко участие на гражданите в държавната власт и местното самоуправление, а именно необходим минимален брой подписи, възлизащ на 15 185 подписа, представляващ подписите на 1/20 от гражданите с избирателни права, които имат постоянен адрес на територията на Община Варна и поради обстоятелството, че поставените въпроси не отговарят на изискванията на чл.26, ал.1 от Закона за пряко участие на гражданите в държавната власт и местното самоуправление.  \r\nСъдът счита, че приетите по делото протоколи, издадени от Главния директор на  Главна дирекция „Гражданска регистрация и административно обслужване“, се ползват с материална доказателствена сила, следователно при произнасянето си Общински съвет Варна е бил длъжен да се съобрази с тях и да ги приеме, без да прави допълнителна проверка на данните от тези документи. В конкретния случай подписката има 14 854 коректни записа . При общ брой граждани с избирателни права, които имат постоянен адрес на територията  на  Община Варна  към 30.04.2013 г. от 303 706, то една двадесета от гражданите с постоянен адрес в общината е 15 185. Следователно, Общинският съвет е сезиран с подписка, която  не съдържа необходимия минимум подписи, което обосновава законосъобразнобразността  на отказа за произвеждането на референдум.  \r\nСлед като жалбоподателят твърди благоприятни за себе си факти, а именно, че внесената подписка отговаря на изискванията за минимален брой подписи, той е следвало да проведе главно и пълно доказване на тези юридически факти. В производството по оспорване на официален документ, тежестта на доказване на неговата неистинност  е за страната, която го оспорва. Съдът счита, че жалбоподателят не е провел успешно главно и пълно доказване, за да обори материалната доказателствена сила на протоколите на Главна дирекция „Гражданска регистрация и административно обслужване“, които са официални свидетелстващи документи.  \r\nВ решението си съдът отбелязва, че дори и жалбоподателят да беше провел успешно оспорване на съдържанието на протоколите на Главния директор на Главна дирекция „Гражданска регистрация и административно обслужване“, не се установява втората предпоставка за произвеждане на референдум, а именно поставените въпроси да са законосъобразни.  \r\nПо законосъобразността на първия въпрос на референдума съдът отбелязва, че той може да се тълкува като изкупуване на частна собственост, с цел разширяване обхвата на Историческото ядро на Морската градина в град Варна, сезиране  за изменение на Общ устройствен план (ОУП) на Варна или за  изменение на ПУП,  неясно на кои поземлени имоти или като вземане на решение, вместо кмета, по изготвяне на доклад по чл. 127, ал. 9 от ЗУТ .  Така формулиран, първият  въпрос на подписката не дава конкретно решаване на въпрос от местно  значение, а само събиране на становища по въпрос от местно  значение - за обхвата на Морската градина във Варна. От него не става ясно, какво решение и на кой местен орган – Общински съвет Варна или на други органи на местното самоуправление, ще бъде заместено с решението от референдума, а неясният въпрос, освен че препятства съдебната проверка за  законосъобразност по чл. 26, ал.1 от Закон за пряко участие на гражданите в държавната власт и местното самоуправление (ЗПУГДВМС), осуетява и неговото изпълнение.    \r\nВторият въпрос цели промяна на предназначението  на  крайбрежната зона на  град Варна  от „зона за  обществено обслужване„ , по  действащия Общ устройствен план на град Варна, одобрен  със заповед  от 3 септември 2012 г. на министъра на регионалното развитие  и благоустройството, в  „зона за  отдих“, каквато е била, преди приемане на ОУП, т.е.  цели се изменение на ОУП на Варна в частта на крайбрежната зона (неуточнен обхват). Този въпрос не е от компетентността на органите на местно самоуправление и не може да се решава чрез местен референдум. Общият устройствен план на Варна и неговите изменения се  одобряват със заповед на министъра на регионалното развитие и благоустройството, което е допълнителен довод за липса на  компетентност по изменение на ОУП на Варна от орган на местната власт или на местното самоуправление. Съдът намира за правилен извода на Общински съвет Варна, че поставените въпроси, не отговарят на изискванията на чл.26,ал.1 от ЗПУГДВМС, което е основание за отказ за произвеждане на местен референдум.\t  \r\nВ решението си съдът отбелязва, че решаването на въпроси от национално и местно значение чрез провеждането на референдум е един разумен и демократичен способ за включване на гражданите в процеса на управление на държавата и общините, чрез приемане на решения, които да заместят издаваните от органите на изпълнителната власт актове. Този способ трябва да се използва съобразно установените в ЗПУГДВМС правила, за да доведе до желаните от обществеността правни последици. Гражданите на град Варна, не са лишени от възможността за иницииране на нова подписка за произвеждане на референдум с предмет съгласно чл.26, ал.1 от ЗПУГДВМС, за решаването на въпроси от местно значение, които законът е предоставил в компетентност на органите на местно самоуправление или органите на района или кметството. Но при съобразяване с изискванията на ЗПУГДВМС за законосъобразност на въпросите, по които да се приеме решението. Същите следва да са ясни, точни , конкретни , с възможност да се направи недвусмислена преценка, дали са в компетентността на органите на местно самоуправление и са от местно значение . Законосъобразността на въпросите на референдума  е съществено условие, тъй като съгласно чл.26,ал.4 от ЗПУГДМС решението, прието с местен референдум, не подлежи на последващо одобрение от общинския съвет. Т.е. целта на закона е, при успешно проведен референдум, това решение да уреди по един категоричен, ясен и недвусмислен начин обществените отношения, които гражданите с избирателни права съгласно ЗПУГДМС , желаят да променят.  \r\nПълният текст на съдебното решение по адм. дело 502/2018 г. е публикуван на уебсайта на Административен съд - Варна в деня на обявяването и -", "date": "2019.07.03", "title": "Варна: Съдът отхвърли жалба на изпълнителен комитет за произвеждане на местен референдум за Морската градина и крайбрежната зона в града чрез подписка"}
{"url": "http://www.focus-news.net/news/2019/07/03/2676662/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма въведени допълнителни ограничения за движението на моторни превозни средства. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. По пътя Кюстендил – Дупница в района на град Дупница движението се осъществява в една лента поради ремонтни дейности на мост над река Тополница. Участъкът е сигнализиран с пътни знаци и светофарна уредба. Ремонтът трябва да завърши до 12 август 2019 година. \r\nВенцеслав ИЛЧЕВ", "date": "2019.07.03", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/07/03/2676666/sport-tri-srebarni-medala-i-12-bronzovi-specheliha-balgarskite-karateki-na-parvata-svetovna-kupa-varna-po-kiokushin.html", "text": "С три сребърни медала и общо 12 бронзови се окичиха състезателите на България от първата Световна купа по киокушин „Варна“ на KWU. Тя се проведе вчера в черноморския курорт в Камчия и в нея участваха 428 каратеки от 28 страни. Българските представители, които се биха на татамитата, бяха 60, като общо 15 от тях спечелиха отличия.  \r\nВ най-малката възрастова категория при девойките (14-15-годишни, кат. до 60 кг) сребро спечели Моника Стоянова, след като победи опонентките си от Казахстан и Украйна, но накрая отстъпи пред друга украинка. При представителките от същата възрастова група, но в категрория над 60 кг, Християна Димитрова завоюва третото място. От 14-15-годишните младежи трима грабнаха бронз – Атанас Георгиев, Стефан Кесаровски (кат. до 50 кг) и Виктор Меразов (кат. до 55 кг). \r\nВторият и третият сребърни медали отидоха при представителки от нежния пол във възрастова група 16-17 години - Пламена Якимова (кат. до 55 кг) и Никол Харизанова (кат. до 60 кг). За да стигне до второто място, Пламена победи рускинята Алена Цециева и съотборничката си от България Галя Атанасова, която спечели бронз. Никол пък премина през представителки от Русия и Казахстан, за да грабне среброто. \r\nС бронзови медали се окичиха още Пламен Пенев (кат. до 65 кг, 16-17 години) и Георги Йорданов (кат. над 75 кг, 16-17 години). При най-големите – 18-21 години, Марина Василева (кат. до 65 кг), Иван Георгиев (кат. до 60 кг), Атанас Спиртов и Никола Кючуков (кат. до 75 кг) и Васил Димитров (кат. над 85 кг) станаха трети. \r\nПървото издание на Световната купа по киокушин „Варна“ на KWU се проведе в рамките на 13-ия Международен лагер по карате киокушин, който тече дори в момента в Камчия. Той се организира от Българската карате киокушин федерация и Световния киокушин съюз, а специални гости на него тази година са световните суперлегенди Семи Шилт и Петер Артс, които водят собствени тренировки в рамките на лагера. \r\nДнес започва и друго важно събитие в киокушин календара – специално издание на първия карате киокушин турнир SENSHI Cup, който ще се играе по правилата на изцяло нов правилник на Професионалната лига на Световния киокушин съюз. Първата по рода си у нас гала вечер по карате киокушин започва в 20 часа в амфитеатъра в Камчия и ще продължи и утре вечер. Всички срещи от двубоите на SENSHI Cup може да гледате на живо на www.fite.tv, www.boec.bg , както и на www.kwunion.com.", "date": "2019.07.03", "title": "Спорт: Три сребърни медала и 12 бронзови спечелиха българските каратеки на първата Световна купа „Варна“ по киокушин"}
{"url": "http://www.focus-news.net/news/2019/07/03/2676665/ek-protsedurata-pri-prekomeren-defitsit-veche-ne-e-obosnovana-za-italiya.html", "text": "Европейската комисия направи преглед на допълнителната фискална консолидация, обявена от италианските органи тази седмица и стигна до заключението, че тя е достатъчно съществена, за да не препоръчва на Съвета откриването, на този етап, на процедура при прекомерен дефицит (ППД). Причината е в това, че Италия не е спазила критерия за дълга, информира  Представителството на ЕК в София . \r\nНа 5 юни 2019 г. Комисията оцени в доклада си факторите, които са в основата на нарушението от страна на Италия на целевия показател по отношение на дълга през 2018 г. В доклада бе разгледано изпълнението на бюджета на Италия през 2018 г. и бюджетните прогнози за 2019 г. и 2020 г. и в него се стигна до заключението, че ППД е оправдана. Държавите членки също така приканиха Италия да предприеме необходимите мерки, за да гарантира спазването на разпоредбите на Пакта за стабилност и растеж в съответствие с процедурата при прекомерен дефицит (ППД), и добавиха, че „Комисията и комитетът могат да вземат предвид допълнителни елементи, евентуално представени от Италия“.  \r\nНа 1 юли италианското правителство прие бюджета си за втората половина на 2019 г., както и декрет-закон, който включва корекция за 2019 г., възлизаща на 7,6 милиарда евро или 0,42 % от БВП в номинално изражение. В резултат на това номиналният дефицит на Италия се очаква да достигне 2,04 % от БВП през 2019 г., което бе целта, залегнала в бюджета за 2019 г., приет от италианския парламент. Като се вземат под внимание разпоредбите, приети на 1 юли, се очаква Италия в общи линии да спази изискваната корекция съгласно предпазната част на Пакта за стабилност и растеж (ПСР) през 2019 г.", "date": "2019.07.03", "title": "ЕК: Процедурата при прекомерен дефицит вече не е обоснована за Италия"}
{"url": "http://www.focus-news.net/news/2019/07/03/2676667/ianmsp-informatsionna-sreshta-rastem-zaedno-shte-se-provede-v-biznes-inkubator-burgas-na-4-yuli.html", "text": "Информационна среща „Растем заедно“, организирана от Изпълнителна агенция за насърчаване на малките и средните предприятия (ИАНМСП), Българска стартъп асоциация (BESCO) и Микрофинансираща институция (МФИ) „Джобс“, група към Българската банка за развитие, ще се проведе в Бизнес инкубатор Бургас от 13.00 ч. на 4 юли 2019 г. Това съобщиха от пресцентъра на  ИАНМСП . Събитието се организира с подкрепата на Община Бургас. \r\nУчастниците в информационната среща ще се запознаят с дейността и целите на Националния иновационен фонд. Ще бъдат представени новите финансови продукти на Микрофинансираща институция „Джобс“. От Българската стартъп асоциация ще презентират дейността си като мост между стартъпите и държавата. \r\nНай-ценното за участниците в срещата е неформалната дискусия, в която ще могат да поставят въпросите, които провокират темите, и да получат отговори от експертите на ИАНМСП, МФИ „Джобс“ и BESCO.", "date": "2019.07.03", "title": "ИАНМСП: Информационна среща „Растем заедно“ ще се проведе в Бизнес инкубатор Бургас на 4 юли"}
{"url": "http://www.focus-news.net/news/2019/07/03/2676663/plovdiv-riosv-obzhalva-reshenieto-na-rayonniya-sad-za-otmyana-na-nakazanie-na-karierata-v-belashtitsa.html", "text": "Регионалната инспекция по околната среда и водите – Пловдив (РИОСВ – Пловдив) обжалва решението на Районен съд – Пловдив, с което се отменя наложеното от екоинспекцията наказателно постановление на „Холсим кариерни материали Пловдив“ АД във връзка с дейността на производствената база и кариерата в находище „Белащица“ (участък „Родопи“). Това съобщиха от пресцентъра на  РИОСВ - Пловдив . Обжалването е по наложена на дружеството санкция в размер на 4000 лв. по наказателно постановление от месец март 2019 г. за неспазване на изискването дружеството да осигурява измиване на частта от републиканската пътна мрежа, използвана от дружеството при осъществяване на дейността му, за да не се допуска запрашаване.   \r\nНаказателното постановление е отменено на първа инстанция от съда във връзка със срока на изпълнението, постановен от РИОСВ, който е „от датата на получаване на предписанието“. Екоинспекцията изразява становище, че не е необходимо да се конкретизира срок за изпълнение на предписанието, тъй като недвусмислено става ясно, че дружеството е длъжно да почиства винаги, през целия период на експлоатация на кариерата, а дата на извършване на нарушението е всеки един момент, в който е установено замърсяване. Решението на съда не е влязло в сила. Предстои произнасяне от Административния съд.  \r\nВ изпълнение функциите си по контрол на производствената база и кариерата в находище „Белащица“ (участък „Родопи“) и мониторинг на компонентите и факторите на околната среда в района близо до обекта РИОСВ извършва проверки на концесионера „Холсим кариерни материали Пловдив“. При две от проверките на кариерата екоекспертите констатират, че дружеството не изпълнява дадени от РИОСВ предписания – да осигурява измиване на частта от републиканската пътна мрежа, използвана от дружеството при осъществяване на дейността му, за да не се допуска запрашаване, и да води дневник за това. Съставени са два акта за установяване на административни нарушения (от ноември 2018 г. и от февруари 2019 г.).  Впоследствие по тях са издадени наказателни постановления - през януари и март 2019 г. с налагане на санкции в размер съответно на 2000 лева и на 4000 лева. Първото наказателно постановление е влязло в законна сила, без да бъде обжалвано от оператора на кариерата, въпреки че на практика то е аналогично на второто, оспорвано от дружеството пред Районен съд – Пловдив.  \r\nДнес (3 юли) експерти извършиха внезапна проверка на обекта и установиха, че пътят и работната площадка са видимо чисти и се оросяват. Според дневника на дружеството в предходния ден е била изметена и измита чрез „машинна чистачка“ и водоноска частта от републиканската пътна мрежа. Екоинспекцията ще продължи да осъществява контрол на обекта за прилагане нормите на екологичното законодателство. \r\nНаходището в Белащица се експлоатира от „Холсим кариерни материали Пловдив“ АД по силата на концесия, предоставена от Министерския съвет по предложение на Министъра на енергетиката в землището на с. Белащица, община Родопи.  Кариерата в Белащица е един от обектите, които РИОСВ следи с повишено внимание поради чувствителността на местното население по дейността на кариерата. От началото на 2018 г. досега контролните проверки са 17 – част от осъществените проверки са планови, а друга по жалби и сигнали от граждани и организации.  \r\nРегионалната лаборатория към Изпълнителната агенция по околна среда по заявка на РИОСВ и при оперативна възможност според Наредба №12 към Закона за чистотата на атмосферния въздух извършва системен мониторинг в района на концесията и най-близко разположените населени места. Белащица е включена в Годишния график за имисионен контрол. Всеки сезон в началото на селото откъм кариерата (в близост до хотел „Свети Георги“) се позиционира мобилна автоматична станция, която в продължение на 14 последователни денонощия измерва качеството на атмосферния въздух. Последната пролетна серия измервания се проведе в периода 7-21 май и не показа превишения по отношение на запрашаването (фини прахови частици) и останалите измервани показатели. Резултатите са предоставени на кмета на село Белащица, на кмета на община Родопи и на Регионална здравна инспекция – Пловдив. Съгласно нормативната уредба общинските органи също осъществяват контрол и управление на дейностите, свързани с осигуряване чистотата на въздуха на тяхната територия. \r\nПрез март 2018 г. „Холсим инертни материали Пловдив“ АД е внесло в РИОСВ уведомление за инвестиционно предложение за добив на строителни материали – мрамори и трошен камък в друг участък от находище „Белащица“ – участък „Калоян“ на площ 50,5 дка.  РИОСВ – Пловдив е провела процедура по реда на глава шеста от Закона за опазване на околната среда, включваща съгласувания със специализирани органи и е осигурен достъп на засегнатата общественост до информацията за инвестиционното предложение. Предвид местоположението на кариерата, очакваният кумулативен ефект и въздействие върху ключови компоненти на околната среда, с оглед необходимостта от подробен анализ по отношение степента на значимост на въздействието и във връзка с по-пълното отчитане на обществения интерес, през м. юли 2018 г. екоинспекцията е постановила да се извърши процедура по оценка на въздействието върху околната среда (ОВОС). На 25.06.2019 г. дружеството е внесло в РИОСВ „задание за обхват и съдържание на доклада по ОВОС“, което ще бъде преценено за пълнота от екоинспекцията и „задължително“ съгласувано с всички заинтересовани страни (РЗИ, БД ИБР, Община Родопи, местна общественост). Становището на РИОСВ е, че трябва да се оцени целият кумулативен ефект от добивните дейности в региона. Към настоящия момент процедурата по ОВОС не е приключила.", "date": "2019.07.03", "title": "Пловдив: РИОСВ обжалва решението на районния съд за отмяна на наказание на кариерата в Белащица"}
{"url": "http://www.focus-news.net/news/2019/07/03/2676664/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е с разкъсана облачност, а пътните настилки са сухи. През деня не са получавани сигнали за инциденти по пътищата в областта. \r\nДо 16.30 ч. на 4 юли, се спира движението по път II-86 Средногорци – Рудозем за извършването на взривни работи в участък от 300 м, който е в средата на трасето между двете населени места. От 1 юли до 4 юли, от 6 ч. до 8 ч. и от 18 ч. до 20 ч., преминаването през отсечката ще се регулира със светофарна уредба. Обходният маршрут е по направлението: Средногорци – Смолян (кв. Устово – кв. Райково) – Рудозем и обратно. \r\nДвижението по път ІІ-37 Батак – Доспат – Барутин се осъществява с повишено внимание поради частични ремонти дейности на асфалтовата настилка. Участъкът е сигнализиран с пътни знаци. Движението по път IІI-197 Борино – Грохотно – Девин в село Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в село Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по път ІIІ-863 Оряховец – Баните – Стояново се осъществява в свободната лента, съобразно въведената временна организация на движение поради машинно полагане на асфалтова смес. Движението по път IІI-864 Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по път ІIІ-866 Смолян – Стойките се осъществява с повишено внимание поради полагане на хоризонтална маркировка. Движението по път ІIІ-867 Мадан – Златоград се извършва с повишено внимание поради косене и рязане на храсти. Движението по път ІIІ-867 Средногорци – Мадан в чертите на гр. Мадан се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Движението по път Пампорово – Смолян се осъществява с повишено внимание поради частични ремонтни дейности на асфалтовата настилка. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.03", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/07/03/2676668/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.07.03", "title": "Кюстендил: Нормално се извършва преминаването през ГКПП – „Гюешево”"}
{"url": "http://www.focus-news.net/news/2019/07/03/2676669/api-dvizhenieto-v-tunel-golemo-buchino-na-am-struma-shte-se-osashtestvyava-v-edna-lenta-poradi-remont-na-4-yuli.html", "text": "Утре – 4 юли, движението в двете посоки на тунел „Големо Бучино“ на АМ „Струма“ се осъществява в една лента поради инсталация и настройка на системата за видеонаблюдение. Това съобщиха от пресцентъра на  Агенция \"Пътна инфраструктура\" .  \r\nОт 8:00 часа до 13 часа ще бъде ограничено преминаването в изпреварващата лента в платното за Перник, а трафикът ще се пренасочва в активната лента. \r\nОт 13 часа до 16:30 часа ще бъде ограничено преминаването в изпреварващата лента в платното за София, а трафикът ще се пренасочва в активната лента. \r\nШофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.07.03", "title": "АПИ: Движението в тунел „Големо Бучино“ на АМ „Струма“ ще се осъществява в една лента поради ремонт на 4 юли"}
{"url": "http://www.focus-news.net/news/2019/07/03/2676675/24-info-makedoniya-harvatiya-zapochva-nova-protsedura-za-zakupuvane-na-boyni-samoleti.html", "text": "Парламентарната комисия по отбрана на хърватския парламент даде зелена светлина за стартирането на нов процес на обществени поръчки за изтребители за нуждите на страната, пише загребският вестник „Вечерни лист“, цитиран от македонското електронно издание  “24 Инфо“ . \r\nВестникът пише, че Комисията по отбрана на хърватския парламент е дала положително становище относно стартирането на процедура за придобиване на нов многоцелеви военен самолет, като се вземат предвид отбранителните потребности и наличните финансови възможности на държавата. \r\nКомисията подкрепи правителството да създаде междуведомствена комисия за тази поръчка, съставена от представители на компетентните органи, в която ще фигурират и председателя и заместник-председателя на Комисията по отбрана, съобщи хърватското Министерство на отбраната. \r\n„Доставката на бойни самолети е проект на цялата страна и е дългосрочно стратегическо решение. Това е важен проект с висока финансова стойност. Това са много пари, това е надпартиен въпрос и се нуждае от подкрепа както от правителството, така и от опозицията. Ето защо е важно Комисията по отбраната да участва в целия процес. Ситуацията с бойните самолети изисква умни, внимателни, но и бързи действия. Става дума за сериозна работа и ще разглеждат само сериозни оферти, подкрепени във военно-политически смисъл“, каза председателя на Комисията Дамир Кръстичевич. \r\nРешението да се купят изтребители дойде по-малко от седем месеца, след като правителството отмени решението да закупи F-16 от Израел. Става въпрос за самолети, които Израел получи от Съединените щати и междувременно ги модернизира със своите знания и технологии. Поради тези причини сделката се провали, тъй като Съединените щати не се съгласиха, такива модернизирани самолети да бъдат продавани на Хърватия, а само такива с фабрична конфигурация.  Юлиян Марков", "date": "2019.07.03", "title": "“24 Инфо“ (Македония): Хърватия започва нова процедура за закупуване на бойни самолети"}
{"url": "http://www.focus-news.net/news/2019/07/03/2676672/yambol-pet-kulturni-institutsii-organizirat-razlichni-formi-na-zanimaniya-s-detsa-prez-lyatnata-vakantsiya.html", "text": "Пет културни институции в Ямбол организират различни форми на занимания с деца през лятната ваканция, съобщиха от пресцентъра на  Общината . Две читалища – „Зора“ и „Пробуда“, предлагат електронна читалня, творчески ателиета по интереси, конкурси за рисунки, турнири по шах и други игри, прожекции на детски игрални и анимационни филми. Общинският детски комплекс предоставя музикални игри, караоке, поп пеене, ателиета за приложни изкуства и конкурс за рисунка под наслов „Щуро лято“. В Регионалната библиотека „Георги Раковски“ учениците имат възможност да се занимават с компютърно програмиране, да рисуват по приказни сюжети, да гледат любими детски филми и да бродират народни шевици. Художествената галерия „Жорж Папазов“ организира занимания с деца от предучилищна възраст и с ученици до шести клас. Децата изучават различни техники на рисуване, работа с глина и хартия, изработване на занимателни игри.", "date": "2019.07.03", "title": "Ямбол: Пет културни институции организират различни форми на занимания с деца през лятната ваканция"}
{"url": "http://www.focus-news.net/news/2019/07/03/2676674/aorb-tsenata-na-toka-za-industriyata-za-3-yuli-e-nay-visokata-v-evropa.html", "text": "Цената на тока за индустрията за 3 юли е най-високата в Европа. Това се посочва в позиция на  Асоциацията на организациите на българските работодатели . Цената на електроенергията, договорена през борсов сегмент „Пазар ден напред“ за ден на доставка 3 юли 2019 г., е най-високата в Европа – базовата цена за мегаватчас достигна 195,40 лв., при цени на офпик и пик – съответно 144,08 лв. и 246,72 лв. Това ценово ниво надхвърля средноевропейското 2 пъти, а спрямо пазарите с най-развити икономики – Германия и Франция превишението е 3 пъти\", се посочва в нея.  \r\nОт АОРБ заявяват, че това не е изолиран случай, а системно от началото на 2019 г. - 183 последователни дни, средната цена на електроенергията за индустрията в България е по-висока от тази в Германия и Франция, Австрия, Чехия, Словакия, Швейцария, а като се добавят доплащанията за преференциалните цени на т.н. „американски централи“, се получава като краен резултат това, че българските предприятия получават най-скъпата електроенергия в цяла Европа. \r\nВ позицията си работодателите предупреждават, че при настоящите трудности в генерацията на електроенергия от въглища и скъпите емисионни квоти, ако и допълнително се създадат условия за концентрация, респективно контролирано ограничено предлагане, пазарът ще изпитва хроничен недостиг на електроенергия, а цените биха били лесно манипулируеми.", "date": "2019.07.03", "title": "АОРБ: Цената на тока за индустрията за 3 юли е най-високата в Европа"}
{"url": "http://www.focus-news.net/news/2019/07/03/2676671/veliko-tarnovo-remontirat-patya-mezhdu-selata-novgrad-i-vardim-shofyorite-da-karat-vnimatelno.html", "text": "Ремонт се извършва по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба, пътни знаци, а при необходимост и от регулировчици. Дейностите ще продължат до края на септември, съобщават за  Радио „Фокус“ – Велико Търново  от Областно пътно управление – Велико Търново. Времето в областта е ясно и слънчево към този час, настилките – сухи. За изминалото денонощие не са регистрирани тежки инциденти. Нови въведени ограничения също няма. Трафикът е интензивен. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности има и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. В едната лента, заради ремонт, се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.07.03", "title": "Велико Търново: Ремонтират пътя между селата Новград и Вардим, шофьорите да карат внимателно"}
{"url": "http://www.focus-news.net/news/2019/07/03/2676673/burgas-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Бургас, предаде репортер на  Радио „Фокус“ – Бургас . Видимостта е отлична, пътищата са нормално проходими. Движението е спокойно. \r\nНатоварен е трафикът в град Бургас. Интензивно е движението около МБАЛ – Бургас, при кръстовищата между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария КУРТЕВА", "date": "2019.07.03", "title": "Бургас: С нормална интензивност е трафикът по пътищата в областта"}
{"url": "http://www.focus-news.net/news/2019/07/03/2676670/pavel-hristov-obshtina-veliko-tarnovo-s-bazara-na-zanayatite-koyto-organizirame-tselim-da-nasarchim-malkite-i-sredni-proizvoditeli-ot-regiona.html", "text": "Основната цел на базара на занаятите, който ще се проведе в старата столица, идния уикенд, е да насърчи малките и средни производители от България и Румъния. Това каза в предаването  „Царевград Търнов – славата и величието на България“  на  Радио „Фокус“  Павел Христов, експерт от Община Велико Търново и ръководител на проекта. Той уточни, че събитието ще разшири контактна мрежа на продавачите и ще подпомогне много рекламата на техните продукти. „Освен това  ще бъдат поставени във фокуса на внимание на крайния потребител уникалните  занаятчийски продукти от двете страни на река Дунав – България и Румъния. Ще бъде оптимизирана и връзката доставчик – клиент“, коментира още специалистът. \r\nТой уточни, че при голям успех подобно събитие се е провело през октомври 2018 г. в Крайова, Румъния. В него са участвали 40 български занаятчии. \r\nБазарът е насочен към производители на  кулинарни и стопански продукти, както от Велико Търново и региона, така също от всички български и румънски области по поречието на Дунав, част от трансграничния регион. Участието е напълно безплатно. Той е част  от мрежа и платформа за бърза доставка на уникални занаятчийски продукти в района на трансграничното сътрудничество. Водеща страна по проекта е Община Велико Търново. партньори са Асоциация „Диманш“ (Румъния) (DA), Двустранна Българо-Румънска Търговска Камара (България) (BCCBR) и Национален театър „Марин Сореску“ – Крайова (Румъния). \r\nЛуиза ТРАНЧЕВА", "date": "2019.07.03", "title": "Павел Христов, Община Велико Търново: С базара на занаятите, който организираме, целим да насърчим малките и средни производители от региона"}
{"url": "http://www.focus-news.net/news/2019/07/03/2676677/gd-granichna-politsiya-intenziven-e-trafikat-za-leki-i-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за леки и товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Интензивен е трафикът за леки автомобили на вход на ГКПП „Калотина“. На „Дунав мост 1 и 2“ трафикът също е интензивен. Трафикът е интензивен на изход за товарни автомобили на „Кулата“. На границата със Северна Македония трафикът е нормален на всички гранични контролно-пропускателни пунктове.", "date": "2019.07.03", "title": "ГД „Гранична полиция“: Интензивен е трафикът за леки и товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/07/03/2676676/pregled-na-mezhdunarodnite-novini-do-18-chasa-agentsiya-fokus.html", "text": "Косовският премиер Рамуш Харадинай каза, че има две условия, за да приеме да води диалога със Сърбия, съобщава Koha Ditore, цитиран от македонското електронно издание  „МКД“ \r\nЕдното се отнася до опозицията, а второто до международния фактор. \r\nНа въпрос на изданието дали той ще приеме искането на Конституционния съд на Косово да представлява страната в последната фаза на диалога със Сърбия, след като Съдът  определи като противоконституционна група за преговори, сформирана от парламента на Косово, Харадинай каза, че това е национален въпрос и е необходима широка подкрепа, т.е. участието на опозицията в диалога. \r\n\"Мога да управлявам правителството, но не мога да представлявам Косово без участието на всички\", каза косовският премиер. \r\nВторото искане, според него, е да се осигури рамка, която да позволи признаването на двете страни в рамките на съществуващите граници, без които той няма да приеме да бъде част от диалога. \r\n\"Неправилно е да искаме някой от нас да седне и да говори без рамка на диалога за взаимно признаване в рамките на сегашните граници. Искам по този въпрос да няма изненади в диалога, както се случи с така нареченото „разграничаване“ и спекулации за обмен на територии,\" каза Харадинай. \r\nТой подчерта, че позицията на министър-председателя на Косово е, че без рамката на диалога за взаимно признаване няма основание за неговото продължаване. \r\nКонституционният съд на Косово обяви за неконституционен закон за създаване на преговаряща група в Косово, която да го представи в продължаването на диалога. \r\nКонституционният съд установи, че косовският парламент  е упълномощен да упражнява ролята на външнополитически надзор и в същото време признава правото на правителството да предлага и прилага външната политика. Съдът отбеляза също, че при осъществяването на външната политика министър-председателят се консултира с президента на Косово. \r\n*** Италианският евродепутат Давид-Мария Сасоли бе избран за председател на Европейския парламент в сряда, благодарение на препоръка на лидерите на ЕС да поставят социалист начело на европейските парламентаристи, пише авторитетното издание  POLITICO . \r\nСасоли спечели 345 гласа във втория тур на гласуване. Ян Захрадил спечели 160 гласа, а Ска Келер 119. \r\nТой трябва да служи за две и половина години - половината от парламентарния мандат - преди да предаде щафетата на член на дясноцентристката Европейска народна партия за останалата част от мандата. \r\nВ изказването си пред евродепутатите преди гласуването Сасоли, който като бивш телевизионен журналист е широко известен в Италия, но не е добре познат извън страната, заяви, че е решил да се кандидатира, защото \"Европа ще бъде по-силна само с парламент, който играе по-важна роля. \" \r\nПарламентът предстои да избере 14 вицепрезиденти в сряда и пет квестори (които се грижат за финансови и административни въпроси) в четвъртък. \r\nВъзходът на Сасоли към властта е неочакван. Във вторник лидерите на ЕС представиха идеята на Сергей Станишев, българин и президент на Партията на европейските социалисти, да поеме председателството на Парламента. Станишев би помогнал за осигуряването на баланс в Източна Европа за най-високите постове в ЕС - първите четири от които бяха уредени във вторник. \r\n*** Руският президент Владимир Путин подписа закон за преустановяването на действието  на Договора за премахване на ракетите със среден и по-малък обсег (ДРСМО) за Русия. Текстът на закона, приет от Държавната Дума на 18 юни и одобрен от Съвета на Федерацията на 26 юни, е публикуван на официалния портал за правна информация, цитиран от  TACC .  \r\nЗаконът гласи, че решението за подновяване на договора от страна на Русия ще бъде взето от държавния глава. Законът влиза в сила в деня на официалното му публикуване. \r\nПо-рано ръководителят на Комисията по отбрана и сигурност на Съвета на федерацията Виктор Бондарев заяви, че \"решението за спиране на действието на договора е необходима и неизбежна мярка, адекватен подход към режима в областта на контрола над въоръженията\". \r\nСъединените щати за първи път обвиниха Русия в нарушение на ДРСМО  през юли 2014 г. Оттогава Вашингтон многократно повтаря това заключение. Москва категорично отхвърли заключенията на Вашингтон за неспазването на Договора и отправи насрещни искове относно изпълнението на Договора от САЩ. \r\nСъединените щати на 2 февруари 2019 г. спряха изпълнението на задълженията си по ДРСМО. Американското ръководство също заплаши, че Вашингтон ще се оттегли от Договора за ДРСМО за шест месеца, ако Москва не изпълни определени изисквания, свързани с този договор. Съединените щати настояват, на първо място, че Русия ще унищожи наземната си крилата ракета 9M729, чийто обхват, според Вашингтон, е по-голям от този, определен в договора. \r\nВъв връзка с решенията на американската администрация, президентът на Руската федерация обяви на 2 февруари, че Русия също прекратява участието си в ДРСМО. \r\n*** Ракетите С-400 ще бъдат разположени около Анкара и в югоизточна Турция, пише турското англоезично издание  Daily Sabah . \r\nТурция е готова да получи руската система за противоракетна отбрана S-400 за две седмици, обяви президентът Реджеп Тайип Ердоган по време на посещението си в Япония за срещата на върха на Г-20 в Осака. Миналата седмица говорителят на управляващата Партия на справедливостта и развитието Юмер Челик заяви също, че местата, където ще бъдат разположени С-400, са определени, без да се разкриват допълнителни подробности. \r\nСпоред информацията, получена от източниците в отбраната, първата от двете батерии С-400, които Турция ще получи, ще бъде разположена във военновъздушната база Аканчъ в столицата Анкара.  Аканчъ беше командната база за превратаджиите преди три години през юли 2016 г. Според съобщенията втората батерия С-400 ще бъде поставена на стратегически важно място в източната и югоизточната част на Турция, но информацията все още не е потвърдена. \r\nРешението на Турция да закупи отбранителна система, произведена в Русия, е една от причините за обтегнатите връзки със САЩ, които твърдят, че руската система ще компрометира сигурността на системите на НАТО, особено на изтребителите F-35. \r\nНапоследък обаче напрежението беше намалено на среща между Ердоган и президента на САЩ Доналд Тръмп. Президентът на САЩ възложи вината за спора между САЩ и Турция за сделката С-400 и самолетите F-35 на бившия президент Барак Обама, като каза, че не е виновен Ердоган. Тръмп каза, че администрацията на Обама не е позволила на Анкара да закупи ракети \"Пейтриът\". \r\nНапрежението между САЩ и Турция е достигнало върховата си точка в последните месеци, когато бе потвърдено, че Анкара ще получи авангардната руска ракетна система земя-въздух . САЩ вече спряха доставките на части и услуги, свързани с получаването от Турция на многомилионните самолети F-35. \r\n*** Европейската комисия направи преглед на допълнителната фискална консолидация, обявена от италианските органи тази седмица и стигна до заключението, че тя е достатъчно съществена, за да не препоръчва на Съвета откриването, на този етап, на процедура при прекомерен дефицит (ППД). Причината е в това, че Италия не е спазила критерия за дълга, информира  Представителството на ЕК в София . \r\nНа 5 юни 2019 г. Комисията оцени в доклада си факторите, които са в основата на нарушението от страна на Италия на целевия показател по отношение на дълга през 2018 г. В доклада бе разгледано изпълнението на бюджета на Италия през 2018 г. и бюджетните прогнози за 2019 г. и 2020 г. и в него се стигна до заключението, че ППД е оправдана. Държавите членки също така приканиха Италия да предприеме необходимите мерки, за да гарантира спазването на разпоредбите на Пакта за стабилност и растеж в съответствие с процедурата при прекомерен дефицит (ППД), и добавиха, че „Комисията и комитетът могат да вземат предвид допълнителни елементи, евентуално представени от Италия“.  \r\nНа 1 юли италианското правителство прие бюджета си за втората половина на 2019 г., както и декрет-закон, който включва корекция за 2019 г., възлизаща на 7,6 милиарда евро или 0,42 % от БВП в номинално изражение. В резултат на това номиналният дефицит на Италия се очаква да достигне 2,04 % от БВП през 2019 г., което бе целта, залегнала в бюджета за 2019 г., приет от италианския парламент. Като се вземат под внимание разпоредбите, приети на 1 юли, се очаква Италия в общи линии да спази изискваната корекция съгласно предпазната част на Пакта за стабилност и растеж (ПСР) през 2019 г.  \r\n*** Парламентарната комисия по отбрана на хърватския парламент даде зелена светлина за стартирането на нов процес на обществени поръчки за изтребители за нуждите на страната, пише загребският вестник „Вечерни лист“, цитиран от македонското електронно издание  “24 Инфо“ . \r\nВестникът пише, че Комисията по отбрана на хърватския парламент е дала положително становище относно стартирането на процедура за придобиване на нов многоцелеви военен самолет, като се вземат предвид отбранителните потребности и наличните финансови възможности на държавата. \r\nКомисията подкрепи правителството да създаде междуведомствена комисия за тази поръчка, съставена от представители на компетентните органи, в която ще фигурират и председателя и заместник-председателя на Комисията по отбрана, съобщи хърватското Министерство на отбраната. \r\n„Доставката на бойни самолети е проект на цялата страна и е дългосрочно стратегическо решение. Това е важен проект с висока финансова стойност. Това са много пари, това е надпартиен въпрос и се нуждае от подкрепа както от правителството, така и от опозицията. Ето защо е важно Комисията по отбраната да участва в целия процес. Ситуацията с бойните самолети изисква умни, внимателни, но и бързи действия. Става дума за сериозна работа и ще разглеждат само сериозни оферти, подкрепени във военно-политически смисъл“, каза председателя на Комисията Дамир Кръстичевич. \r\nРешението да се купят изтребители дойде по-малко от седем месеца, след като правителството отмени решението да закупи F-16 от Израел. Става въпрос за самолети, които Израел получи от Съединените щати и междувременно ги модернизира със своите знания и технологии. Поради тези причини сделката се провали, тъй като Съединените щати не се съгласиха, такива модернизирани самолети да бъдат продавани на Хърватия, а само такива с фабрична конфигурация.", "date": "2019.07.03", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/03/2676678/plovdiv-s-tarzhestvena-tseremoniya-v-obshtina-asenovgrad-be-otkrita-pametna-plocha-na-maestro-dimitar-valchev.html", "text": "С  тържествена церемония в Асеновград бе открита паметна плоча на маестро Димитър Вълчев. Това съобщиха за  Радио „Фокус“ – Пловдив  от отдел „Връзки с обществеността“ на Общината. Именно днес се навършват 90 години от рождението на композитора на избраната за песен-хит на миналото столетие „Една българска роза”. По този случай и по инициатива на културни дейци, със съдействието на Община Асеновград и дарители, бе открита паметна плоча на почетния гражданин на Асеновград Димитър Вълчев до входа на камерна зала на НЧ „Родолюбие –1873”. Редом до неговата снимка на плочата е избран фрагмент от финала на мемоарите на маестрото, който най-ярко изразява негова привързаност и обич към родния град:„Лека нощ, хора! Лека нощ, къщи! Лека нощ, Чая! Обичам ви!”. \r\nВ специално подготвената литературно-музикалната програма взеха участие изявени асеновградски поети, които развълнуваха гостите на събитието. Рангел Мрянов успя да пресъздаде емоционалния заряд в творчеството на талантливия диригент, композитор и пианист маестро Вълчев. Той поздрави всички присъстващи с изпълнение на емблематичните песни „Една българска роза” и „Една девойка ме попита”. А на финала бе прочетен поздравителен адрес от сестрата на маестрото – проф. Лили Вълчева, в който тя изрази дълбокото си възхищение от жеста на общественото уважение и признателност към талантливия асеновградски виртуоз. \r\nПрограмата завърши с поднасяне на венци и цветя от Община Асеновград, културни институции, приятели на маестрото и признателни граждани. \r\nМаестро Димитър Вълчев е роден в Асеновград и въпреки, че е живял само първите 6 години в града, е успял да съхрани красиви спомени от „мило незабравимо детство” и чувства на „Една голяма обич!”. Завършва музикалната академия в София и работи повече от 30 години в Държавния сатиричен театър като музикален ръководител и диригент на оркестъра при театъра, и Музикалния театър като музикален драматург. Автор е на музиката на над 200 музикално-сценични произведения, театрални спектакли, детски пиеси, телевизионни постановки и детски сериали, игрални филми, естрадни и актьорки песни и още много други.  По неговата оригинална музика биват изиграни много сценични произведения на сцената на театрите из цяла България, включени в ефира на Националното радио и телевизия у нас и чужбина.", "date": "2019.07.03", "title": "Пловдив: С тържествена церемония в община Асеновград бе открита паметна плоча на маестро Димитър Вълчев"}
{"url": "http://www.focus-news.net/news/2019/07/03/2676680/predstoyashti-sabitiya-v-stranata-za-4-yuli-agentsiya-fokus.html", "text": "*** \r\nОт 9.00 часа ще започне заседанието на Народното събрание. \r\n*** \r\nОт 10.00 часа министърът на отбраната Красимир Каракачанов ще присъства на деня за демонстрация на способности с формирования от 68-ма бригада „Специални сили“ на Специализирания учебен център (СУЦ) „Црънча“.  \r\n*** \r\nОт 19.30 часа министърът на отбраната Красимир Каракачанов ще присъства на честването на бойния празник на гарнизон Пловдив. От площад „Стефан Стамболов“ до площад „Съединение“ ще тръгне тържествено шествие. От 20.10 часа ще бъде отслужена  \r\nзаупокойна молитва от Негово Високопреосвещенство Пловдивския митрополит Николай. В 20.25 часа пред паметника на Съединението ще бъдат положени цветя и венци. От 21.00 часа ще има тържествена заря проверка.  \r\n*** \r\nОколо 15.30 часа в залата на „Слънчев бряг“ АД министърът на туризма Николина Ангелкова ще даде брифинг след работна среща с представители на туристическия бранш и с концесионери и наематели на морски плажове.  \r\n*** \r\nВ 10.00 часа заместник-министърът на труда и социалната политика Зорница Русинова и кметът Димитър Николов ще дадат пресконференция по проекта „Осигуряване на Патронажна грижа за възрастни хора и лица с увреждания на територията на Община Бургас“.  В 11.00 часа Русинова ще посети Центъра за деца и юноши с увреждания, а в 13.00 часа ще открие Националния форум „Социални услуги - медуинституционално партньорство - предизвикателства и добри практики“. \r\n*** \r\nОт 8.45 до 19.30 часа в зала 2140 на Техническия университет-София ще бъдат представени резултати от изпълнението на първия етап на проекти от областите „Технически науки\" и „Математически науки и информатика\". \r\n*** \r\nОт 9.00 часа XII състав на Специализирания наказателен съд ще гледа делото за образуване и ръководене на организирана престъпна група срещу Димитър Ж., Карен О., Юмер М., Йордан В., Иван Н., Иван П., Калоян К., Радослав Н., Венцислав Х., Андрей А., Пейко Я., Пламен П. и Станислава Ж.  \r\n*** \r\nОт 9.30 часа в СЕМ продължава публичното изслушване на кандидатите за генерален директор на БНТ.  \r\n*** \r\nОт 9.30 часа V състав на Специализирания наказателен съд ще гледа делото за образуване и ръководене на организирана престъпна група срещу Стефан Г., Георги Г., Христо А., Иван Й., Зорница Н., Георги Г., Георги Х., Ивайло М. и Борис К.  \r\n*** \r\nОт 10.00 часа ХVII състав на Специализирания наказателен съд ще гледа делото за образуване и ръководене на организирана престъпна група срещу Ангел П., Анатоли А., Цветомир Ц., Нина М., Боил К., Ивайло Н., Димитър Д., Върбан Д., Цветомир Д., Милен И., Мартин М., Михаил Х. и Цветелин С.  \r\n*** \r\nОт 10.00 часа в сградата на ГД „Пожарна безопасност и защита на населението“ ще се проведе пресконференция, посветена на стартиралия европейски проект  -  „Повишаване на капацитета за защита на критичната инфраструктура и свързаните с нея обекти“. \r\n*** \r\nОт 10.00 часа IV състав на Специализирания наказателен съд ще заседава по делото за образуване и ръководене на организирана престъпна група срещу Юлиан Т., Христо С., Невена М. и Георги А.  \r\n*** \r\nВ 10.15 часа от Интер Експо Център на бул. „Цариградско шосе“ към парламента ще потегли протестно шествие под надслов: „Против промените в Закона за Закрила на Детето“. В 11.00 часа пред Народното събрание ще се проведе митинг, а в 11.30 часа протестиращите ще бъдат пред храм „Александър Невски“.  \r\n*** \r\nОт 11.00 часа VII състав на Специализирания наказателен съд ще заседава по делото за образуване и ръководене на организирана престъпна група срещу Поля П., Спасена Г., Любомир Д., Антон С. и Руслан М.  \r\n*** \r\nОт 11.00 часа ХVІІ състав на Специализирания наказателен съд ще заседава по делото за образуване и ръководене на организирана престъпна група срещу Валентин Х., Николай И., Иво И., Красимир Б., Юлиян К., Красимир Л., Михаил Т., Добрин Д. и Гриша Д.  \r\n*** \r\nОт 11.30 часа в сградата на Народното събрание представители на Гражданско движение срещу „Национална стратегия за детето 2019-2030 г.“ ще се срещнат с депутати.  \r\n*** \r\nОт 12.30 часа в сградата на Представителството на Европейската комисия в България ще се проведе конференция „SMART политики за превенция на шофирането под въздействие на алкохол“. В събитието ще участва председателят на Държавна агенция „Безопасност на движението пътищата“ Малина Крумова, представители на Европейската комисия, Министерството на вътрешните работи, международни експерти и неправителствени организации.  \r\n*** \r\nОт 13.30 часа XVII състав на Специализирания наказателен съд ще заседава по делото за образуване и ръководене на организирана престъпна група срещу Блага Б. и Иво Д.  \r\n*** \r\nОт 13.30 часа XI състав на Специализирания наказателен съд ще заседава по делото за участие в организирана престъпна група срещу Андриан С.  \r\n*** \r\nОт 13.30 часа XV състав на Специализирания наказателен съд ще заседава по делото за участие в ръководството на престъпна организация или група срещу Алтайеб Ш., Ивайло Г., Кадим Ш., Марио Х., Мустафа А. и Нихат Р.  \r\n*** \r\nВ 14.00 часа в зала „Изток“ на парламента ще бъде представен проект за събиране, структуриране и анализиране на информацията за въвеждането на директивите на ЕС в българските закони.  \r\n*** \r\nОт 15.00 часа 17 състав на Специализирания наказателен съд ще заседава по делото за участие в ръководството на престъпна организация или група срещу Дико Б., Станка С., Кемал М., Анчо М., Шенол М., Дарин Й., Ивайло Л., Кристина В. и Георги М.  \r\n*** \r\nОт 15.30 часа XVІІ състав на Специализирания наказателен съд ще заседава по делото за подкуп срещу Алексей З. \r\n*** \r\nОт 16.00 часа в сградата на Българска търговско-промишлена палата ще се проведе среща на Евроклуба по повод приключването на Румънското председателство на Съвета на Европейски съюз и поемането му от Република Финландия. \r\n*** \r\nОт 16.00 часа XVII състав на Специализирания наказателен съд ще гледа производство по чл. 65 от НПК срещу Бешко Я., Светослав П., Николай К. и Георги Д.  \r\n*** \r\nОт 10.00 часа в ОДМВР ще се отслужи водосвет и ще бъдат поднесени цветя на паметната плоча в двора на дирекцията. \r\n*** \r\nОт 11.00 часа пред сградата на полицията ще се проведе тържествена церемония, която ще завърши с поднасяне на венци и цветя в памет на служителите от МВР, загинали при изпълнение на служебния си дълг. \r\n*** \r\nОт 13.00 часа в Бизнес инкубатор ще се проведе информационна среща „Растем заедно“, организирана от Изпълнителна агенция за насърчаване на малките и средните предприятия (ИАНМСП), Българска стартъп асоциация (BESCO) и Микрофинансираща институция (МФИ) „Джобс“, група към Българската банка за развитие. \r\n*** \r\nОт 10.00 часа на плаж в курорта ще се проведе демонстрация по водно спасяване, в която ще се включат 28 спасители.  \r\n*** \r\nОт 18.00 часа на градския плаж ще се състои Градско първенство по водно спасяване за действащи спасители.  \r\n*** \r\nОт 19.00 часа в Арт Галерия Ларго ще бъде открита самостоятелна изложба – акварел “Приказки от цял свят” на Иван Додов. \r\n*** \r\nОт 10.00 часа във фоайето на ОДМВР ще бъдат наградени отличилите се в работата служители. Ще бъде открита и изложба на старинно и съвременно огнестрелно и хладно оръжие. От 11.00 часа на товарния вход свещеноиконом Славчо Иванов ще отслужи водосвет за здравето на служителите и ще освети новите автомобили на Областната дирекция.  \r\n*** \r\nОт 10.00 часа в градинката срещу сградата на читалище „Развитие“ ще бъде открит паметен знак на известния агроном-селекционер – Тодор Рачински. \r\n*** \r\nОт 17.30 часа в Художествената галерия ще бъде открита изложба подводна фотография „Подводния свят на Черно море“ на Тодор Димитров. \r\n*** \r\nОт 18.00 часа в Художествена галерия „Владимир Димитров – Майстора“ ще бъде открита гостуващата изложба „Пейзаж“ с избрани произведения от фонда на ХГ „Станислав Доспевски“ – Пазарджик. \r\n*** \r\nОт 10.30 часа в Окръжен съд - Ловеч ще бъде гледана мярката за неотклонение на Д.М., обвиняема за вземане на подкуп за издаване на ТЕЛК решения. \r\n*** \r\nОт 21.30 часа в лятно кино „Яворов“ ще бъде прожектирана лентата „Пеле: раждането на една легенда”.  \r\n*** \r\nОт 13.30 в Регионална библиотека ,,Хр.Смирненски\"  ще се проведе образователната инициатива „Финансова грамотност за деца – роля, стратегии, компетенции”, ментор -  експертът по Гражданско право Албена Спасова. \r\n*** \r\nОт 14.30 часа в Регионалния исторически музей ще бъде открита изложбата ,,Жените в историята“. \r\n*** \r\nОт 18.00 часа пред Драматично-куклен театър ,,Иван Радоев\" ще се играе постановката ,,Фолклорна магия\" на Държавен куклен театър Стара Загора - откриване  на фестивала ,,Шарено петле\". \r\n*** \r\nОт 19.30 часа в Драматично-куклен театър ,,Иван Радоев\" ще се играе постановката  ,,Хронолог\" на Държавен куклен театър Видин в рамките на фестивала ,,Шарено петле\". \r\n*** \r\nОт 9.00 часа в зала 10 Окръжният съд ще заседава по делото срещу Петко А., обвинен в причиняване на смърт на пътя.  \r\n*** \r\nОт 9.00 часа в зала 1 Районният съд ще гледа делото срещу Борислав С. по обвинение, че противозаконно е пречил на полицаи да изпълнят задълженията си.  \r\n*** \r\nОт 10.00 часа в зала 1 Апелативният съд ще гледа жалбите на Г. Г. и А. И. против присъдите им за кражба.  \r\n*** \r\nОт 10.00 часа в зала 5 Окръжният съд ще гледа делото срещу Иван Д. за убийство.  \r\n*** \r\nОт 11.00 часа в зала 1 Апелативният съд ще заседава по жалбата на Т.А. срещу присъдата му за причиняване на смърт на пътя на двама души.  \r\n*** \r\nОт 13.30 часа в зала 10 Районният съд ще гледа делото срещу Васил Д. и Румен А., обвинени в съпротива срещу полицай.  \r\n*** \r\nВ 18.30 часа в пространството СКЛАД ще се открие изложбата „Балканска гордост“.  \r\n*** \r\nВ 19.00 часа на сцена на открито на  бул.“Марица“  сръбски театър ще представи постановката „Магичен сън“.  \r\n*** \r\nОт 14.00 часа в Историческия музей ще бъде открита изложбата „Спасено наследство“. \r\n*** \r\nОт 10.00 часа на площад „Хаджи Димитър” ще се състои програма по повод 140 години от създаването на МВР. От 11.00 часа в зала Сливен ще се проведе тържествено събрание на служителите в ОДМВР. \r\n*** \r\nОт 10.30 часа в ОДМВР-Смолян ще се проведе брифинг с участието на представители на местните и централни медии на тема „Резултатите от работата на служителите в ОДМВР-Смолян през първото шестмесечие на 2019г. в борбата с престъпността и осигуряването на добър обществен ред“.  \r\n*** \r\nОт 16.30 часа в сградата на ОДМВР-Смолян ще бъде открито изложение на оръжия, технически средства и помощни средства, използвани в ежедневната работа на служителите. \r\n*** \r\nОт 17.00 часа на Амфитеатър на Стар център ще се проведат демонстрации по полицейска лична защита  и бойни изкуства, работа със служебно куче и демонстрация на „Специализирано тактическо звено за бързи действия“ при ОДМВР-Смолян. \r\n*** \r\nОт 17.30 часа на площада на Стария център ще се проведе благотворителен концерт по повод 60 години от създаването на ОДМВР- Смолян.  \r\n*** \r\nОт 13.30 часа в КИЦ „Етносвят България“ ще се състои Регионална кампания за насърчаване на рационалното четене „Детективска агенция“. \r\n*** \r\nОт 21.00 часа на сцена Лапидариум в Регионалния исторически музей ще се играе постановката „Енергични хора“ от Василий Шукшин. \r\n*** \r\nОт 14.00 часа ще бъде открит паметника на княз Алексей Церетелев с тържествен военен и църковен ритуал. \r\n*** \r\nОт 10.00 часа кметът Георги Славов ще направи проверка за напредъка на строителните дейности по изграждане на Градска пречиствателна станция за отпадъчни води.", "date": "2019.07.03", "title": "Предстоящи събития в страната за 4 юли (Агенция „Фокус“)"}
{"url": "http://www.focus-news.net/news/2019/07/03/2676682/kazanlak-grobnichno-kultoviyat-kompleks-v-mogilata-ostrusha-e-sledvashtiyat-obekt-kam-koyto-shte-badat-prilozheni-merki-za-sotsializatsiya-i-opazvane.html", "text": "Гробнично – култовият комплекс в могилата „Оструша” e следващият обект свързан с тракийската култура, към който ще бъдат приложени мерки за социализация и опазване, каза за  Радио „Фокус”  директорът на Исторически музей „Искра” Момчил Маринов. Той поясни, че проектът за прилагане на мерки за опазване и представяне на комплекса е съгласуван с Националния институт за недвижимо културно наследство. Маринов заяви, че това е следващата стъпка, която предстои да бъде направена в Долината на тракийските владетели и не само заради прекрасните стенописи на „Оструша” запазени в продължение на 24 века, независимо от човешката намеса, но и заради конструкцията, заради разположението на помещенията. „Такова решение до момента не е открито другаде”, добави той.  \r\nНа „Оструша” се спазват ограничение за посетители, предимно в летните месеци, като не може да бъде надвишен определен брой от посетители ежедневно, за да бъде запазен микроклиматът. \r\nСлавяна ГАЙДАРОВА", "date": "2019.07.03", "title": "Казанлък: Гробнично – култовият комплекс в могилата „Оструша” e следващият обект, към който ще бъдат приложени мерки за социализация и опазване"}
{"url": "http://www.focus-news.net/news/2019/07/03/2676679/blagoevgrad-s-normalna-intenzivnost-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "Необходимо е шофьорите да се движат с повишено внимание на главен път Е-79 в участъка от Благоевград до отклонението за село Стара Кресна от км 360+000 до км 392+500, поради косене на трева и изрязване на храсти. С нормална интензивност е трафикът по главен път Е-79 и второкласен път 19 Симитли-Гоце Делчев. Това съобщи за  Радио „Фокус“-Пирин  дежурният служител в Областно пътно управление-Благоевград. Няма въведени ограничения и ремонтни дейности по пътищата, които са част от републиканската пътна мрежа. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“, на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. На моменти задръствания се образуват на кръговото кръстовище на булевард „Св. св. Кирил и Методий“, на кръстовищата на булевард „Васил Левски“ и булевард „Свети Димитър Солунски“, под Първи корпус на Югозападен университет „Неофит Рилски“ - между улиците „Славянска“, „Иван Михайлов“ и булевард „Св. Димитър Солунски“, на улица „Славянска“ под МБАЛ-Благоевград, както и на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2019.07.03", "title": "Благоевград: С нормална интензивност е трафикът по главен път Е-79 и второкласен път 19 Симитли-Гоце Делчев"}
{"url": "http://www.focus-news.net/news/2019/07/03/2676681/predstoyashti-mezhdunarodni-sabitiya-za-4-yuli-agentsiya-fokus.html", "text": "***  Визита на руския президент Владимир Путин в Италия \r\n***  Аудиенция на руския президент Владимир Путин при Папа Франциск  \r\n***  Среща на върха на страните от Западните Балкани в рамките на Берлинския процес \r\n***  Обръщения на Жан-Клод Юнкер и Доналд Туск пред Европейския парламент \r\n***  Визита на еврокомисари \r\n***  Среща на министрите от ЕС отговарящи за конкурентноспособността \r\n***  Среща на министрите на образованието от Г-7  \r\n***  Реч на американския президент по случай националния празник на страната", "date": "2019.07.03", "title": "Предстоящи международни събития за  4 Юли  (Агенция \"Фокус\")"}
{"url": "http://www.focus-news.net/news/2019/07/03/2676683/shesti-blok-na-aets-e-vklyuchen-v-energiynata-sistema.html", "text": "Шести блок на АЕЦ „Козлодуй” е включен в енергийната система на страната в 17.52 часа, след като в 13.50 часа бе спрян поради задействане на електрическа защита. Това съобщиха от пресцентъра на  електроцентралата . Отстранени са причините, довели до изключването на блока. Извършени са необходимите проверки, които потвърждават, че всички системи и съоръжения на блока работят нормално. \r\nПети блок на АЕЦ „Козлодуй” работи с пълно натоварване на мощността.", "date": "2019.07.03", "title": "Шести блок на АЕЦ е включен в енергийната система"}
{"url": "http://www.focus-news.net/news/2019/07/03/2676684/sofiya-kmetat-yordanka-fandakova-shte-proveri-pochistvaneto-na-koritoto-na-reka-podgumerska-na-4-yuli.html", "text": "Кметът на София Йорданка Фандъкова ще провери почистването на коритото на река Подгумерска от 09.30 часа на 4 юли. Това съобщиха от пресцентъра на  Общината .", "date": "2019.07.03", "title": "София: Кметът Йорданка Фандъкова ще провери почистването на коритото на река Подгумерска на 4 юли"}
{"url": "http://www.focus-news.net/news/2019/07/03/2676692/glkomisar-ivaylo-ivanov-shte-napravim-vsichko-vazmozhno-da-oblekchim-trafika-prez-granichnite-punktove-shte-ima-dopalnitelen-sastav.html", "text": "Министър Младен Маринов, главният секретар на МВР гл.комисар Ивайло Иванов и директорът на ГДГП гл.комисар Светлан Кичиков инспектираха действията на граничните служители във връзка с натоварения трафик на ГКПП-Кулата. Това съобщиха от пресцентъра на  МВР . Министър Маринов обясни, че още миналата събота директорът на ГДГП бе на място с оглед набелязване на мерки, които да оптимизират действията на граничните служители. Освен осигуряване на допълнителен състав, са използвани и възможностите на Дирекция КИС-МВР, с помощта на която са осигурени допълнителни модули, даващи възможност за обслужване на терен. \"Разбирам, че всички пътуващи са затруднени, но да не забравяме че не трябва пропуските на контрола да застрашават националната сигурност\", заяви категорично вътрешният министър и припомни, че вчера на граничния пункт бяха открити укрити в товарен автомобил мигранти. \"Ще направим всичко възможно  да облекчим трафика през граничните пунктове, има допълнителен състав, работата ще е на самото тресе, отделно екипи при възможност ще извършват разделяне по  трасета за български и граждани на европейските страни и едно – за пътуващите от трети страни\", допълни главният секретар на МВР. Колегите ще работят отвън с мобилни устройства и ще обработват по няколко автомобила. Автобусите ще бъдат отделяни и след проверка с устройствата на място, те ще преминават директно през граничния пункт\", обясни той. Той призова пътуващите през граничния пункт да носят всички необходими документи и да ги представят накуп на проверяващия граничен полицай. \"При такава организация проверката протича за не повече от 10-15 секунди, колегите са достатъчно опитни, много бързо разпознават подправените документи\", увери главен комисар Иванов, който днес се убеди в това на място. Главният секретар на МВР  уточни, че в сравнение със същия период на миналата година трафикът само през ГКПП-Кулата се е увеличил с 25 % , а  65 % от пътуващите са били с деца - малолетни и непълнолетни.  \r\nЗаедно с вътрешния министър на граничния пункт бяха  директорите на ОДМВР – Благоевград и Кюстендил - старши комисар Дойчин Дойчинов и старши комисар Елиан Стамболийски, директорът на РДГП – Смолян комисар Стоян Мандаджиев.", "date": "2019.07.03", "title": "Гл.комисар Ивайло Иванов: Ще направим всичко възможно да облекчим трафика през граничните пунктове, ще има допълнителен състав"}
{"url": "http://www.focus-news.net/news/2019/07/03/2676685/meta-makedoniya-gartsiya-hranata-e-po-evtina-benzinat-e-s-evropeyski-tseni.html", "text": "Сърбите, унгарците, германците са най-големите туристи през този летен сезон в съседна Гърция, предава македонското електронно издание „Мета“, позовавайки се на сайта Portalbm.kz. В някои крайбрежни курорти, според гръцките собственици на заведения и търговци, тази година има намален брой туристи в сравнение с миналата година, но някои от домакините твърдят, че все още се очаква покачване на туристите. „Цените в ресторантите и таверните не са значително променени в сравнение с миналата година. Най-честите гости през първия месец на летния сезон идват от Сърбия, Унгария, Германия“, казва служител на гръцка таверна в туристическия курорт Неа Врасна. \r\nМедията предава, че цените на  храните в ресторантите  варират в зависимост от местоположението и привлекателността на курорта. Така, в механата, популярният гръцки гирос се продава от 2,5 до 3 евро, бира от 300 милилитра струва от 3 евро или повече, а порция пържени картофи се таксува на 4,5 евро, порция „бифтек“ струва шест евро. Известната \"гръцка салата\" в ресторантите се продава от 5 до 6 евро, а на по-атрактивните места струва и повече, предава Радио „Фокус“ в рубриката „Балкански туристически часовник“.  \r\nНякои доставчици в туристическия курорт Ставрос твърдят, че в сравнение с миналия юни има по-малко туристи. Собственик на ресторант, цитиран от медията, казва, че сега имат по-малко гости. Според него част от туристическите споразумения са отменени поради миналогодишните наводнения, като промяната на времето е една от причините за намаления брой туристи. „Що се отнася до гръцките, местни туристи, те искат да си починат. Предварителните избори, обявени в Гърция, не оказват съществено влияние върху вътрешния туризъм. Гърците искат първо да се къпят в морето и след това да гласуват“, казва още собственикът на ресторант. \r\nОсвен това той обяснява, че предсрочните избори няма да имат отрицателно въздействие върху туризма, тъй като в Гърция половината от избирателите, не излизат на изборите.  \r\nА част от търговците в Ставрос твърдят, че през юни се бележи по-малък оборот в сравнение с миналата година, поради намаления брой туристи. Според собственик на гръцки магазин една от причините за намаления брой туристи е нестабилното време и прогнозите, че може би това лято ще бъде дъждовно. Друга причина са условията за почивка, предлагани от Турция, където са по-чести гостите от Русия и целия Балкан, защото се предлагат атрактивни цени. „Самите турци, които традиционно посещават гръцките острови, сега са по-малко, защото с намаляването на стойността на турската лира ваканцията в Гърция стана скъпа“, коментира собственикът на гръцки магазин, на който се позовава медията. Част от търговците в Ставрос смятат, че все още е рано да се прецени, че този сезон е по-слаб, очаквайки, че летните горещини все още предстоят и посочват, че всеки сезон на това място отваря 40 нови \"легла\" за туристите. \r\nСъобщава се, че цените на  хранителните продукти  в магазините, според някои служители, са намалени в сравнение с миналия сезон. Като причина е посочен намаленият данък от 23 на 13% за определени видове продукти, предава „Мета“. В магазините цената на безалкохолните напитки, газирани и негазирани, варират от 0,63 евроцента до 0,80 или безалкохолна напитка от 300 милилитра за 0, 63 евро, 0,65 евро, 0,79 евро до 0,80 евро. \r\nПознатите хлебни изделия от 100 до 200 грама се продават от 0,44 евро до 0,70 евроцента в зависимост от състава, а популярните разточителни гръцки сарми за 280 грама от 1,54 евро на по-големите пазари до 1,60 евро в по-малките магазини. Един литър зехтин се продава на цена от 3,99 евро  и нагоре. \r\nКакви са цените на   таксите и горивата  ? Само магистралата \"Игнатий\", свързваща Изтока и Запада на Гърция, т.е. от турската до албанската граница, има все по-голям брой пътни такси, но все пак новата част от тунела на магистралата все още е без пътни рампи. Част от гърците, с които разговаря медията, казаха, че правителството на Гърция скоро планира да създаде нови пътни такси. \r\nСъобщава се, че цените за пътни такси варират в зависимост от вида на превозното средство и местоположението, така че можете да платите такси от 1.20 евро до 2.40 евро за кола, която се движи по този път. \r\nПо-скъпите пътни такси са по Егейската магистрала, която води до популярните места за почивка на Лептокария и Пеласгия. По този маршрут цената на пътните такси е до 4 евро. \r\nВ Гърция събирането на пътни такси не е автоматизирано и не е възможно да се плаща с карта. Бензин и това лято е на \"европейски цени\". Така Eurosuper 95 литра се продава за 1,64 евро, бензин 100 (Action) струва 1,85 евро, а цената на дизела е 1,36 евро на литър. \r\nПоради високите цени гърците са чести посетители на бензиностанции, разположени в граничните градове на страната, и това се потвърждава от техните  собственици на заведения. \r\nНа фона на тези данни, макеоднското електронно издание „Мета предава, че Гърция е една от най-атрактивните дестинации за македонските туристи – миналата година е посетена от над един милион граждани на Република Северна Македония.  \r\nПревод и редакция: Милослава АНГЕЛОВА", "date": "2019.07.03", "title": "“Мета” (Македония): Гърция: Храната е по-евтина, бензинът е с „европейски“ цени"}
{"url": "http://www.focus-news.net/news/2019/07/03/2676687/kazanlak-detsata-ot-dnevniya-tsentar-na-doma-v-buzovgrad-se-obuchavat-i-po-sistemata-montesori.html", "text": "Една от придобивките на Дома за медико – социални грижи за деца „Мария Луиза” в Бузовград е къща Монтесори, която е оборудвана с дарителски средства, каза за  Радио „Фокус”  Ана Стефанова, психолог в Дома. Тя поясни, че всичко в тази къща е достъпно за децата, всяко нещо е точно създадено и определено за техните потребности в конкретната възраст. „Те имат пълната свобода да разполагат със себе си и интереса си. Идеята е Монтесори  -учителят да не е обучаващ, а подпомагащ обучението на детето и неговия интерес”, допълни тя. \r\nВ Монтесори къщата в Бузовград всичко е само от естествени материали - дърво, метал и стъкло, пластмаса почти няма. Цялото оборудване е закупено от Русия и е на стойност 50 хиляди лева. \r\nВ Дома в Бузовград има деца с аутизъм, хиперактивност, генетични заболявания, деца с интервенции заради детска церебрална парализа, които поради дългогодишен престой в болницата не са имали възможност да бъдат адекватно обучавани. Заниманията са както групови, така и индивидуални, а един Монтесори час трае три астрономически часа. \r\nСлавяна ГАЙДАРОВА", "date": "2019.07.03", "title": "Казанлък: Децата от Дневния център на Дома в Бузовград се обучават и по системата „Монтесори”"}
{"url": "http://www.focus-news.net/news/2019/07/03/2676690/babh-potvardi-ognishte-na-afrikanska-chuma-pri-domashnite-svine-v-selo-zhernov-oblast-pleven.html", "text": "Българската агенция по безопасност на храните (БАБХ) получи сигнал за повишена заболеваемост в животновъден обект в село Жернов, област Плевен на 2 юли 2019 г. Това съобщиха от пресцентъра на  БАБХ . В личното стопанство се отглеждат 14 свине, от които 2 са умрели. След постъпило уведомление за случая в Областна (ОДБХ)-Плевен, незабавно е сформиран екип за проверка на място.  \r\nВзетите проби от умрелите прасета са потвърдени като положителни за вируса на африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София. Труповете на животните са загробени в близост до стопанството, а на мястото е извършена дезинфекция.   \r\nБАБХ незабавно е предприела мерки за контрол и ликвидиране на заболяването съгласно правилата на европейското и националното законодателство, и Плана за спешни действия при контрол на АЧС. Принудителното убиване по хуманен начин и обезвреждането на всички домашни свине ще стартира утре, 4 юли, при спазване на изискванията на Наредба № 22 за намаляване до минимум страданията на животните по време на клане или умъртвяване.  \r\nДиректорите на ОДБХ в Плевен, Видин, Монтана, Враца, Велико Търново, Русе, Шумен, Разград, Силистра, Добрич, Варна и Бургас ще свикат заседания на областните и общинските епизоотични комисии, включително с представители на индустрията и ловните съюзи, за предприемане на спешни мерки за предотвратяване възникването на заболяването.  \r\nСъздадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. В тях се отглеждат домашни свине в обекти тип „лично стопанство“, няма индустриални и фамилни ферми за свине, както и източнобалкански свине. В 3-километровата предпазна зона се предвижда превантивно хуманно евтаназиране на всички домашни свине. Клинични прегледи и лабораторен надзор ще бъдат извършени в населените места, попадащи от 10-километровата надзорна зона.  \r\nАктуална информация за местата с потвърдени случаи на африканска чума по свинете в страната и движението на заболяването могат да бъдат намерени в интерактивната карта, публикувана  . Информационна брошура с указания и съвети за ловците, стопаните и гражданите е публикувана  . Всичко за болестта можете да видите на:  .", "date": "2019.07.03", "title": "БАБХ потвърди огнище на африканска чума при домашните свине в село Жернов, област Плевен"}
{"url": "http://www.focus-news.net/news/2019/07/03/2676691/katya-sungarska-tssmp-sofiya-ekipi-na-tsentara-sa-se-otzovali-na-signali-za-36-dushi-pripadnali-vsledstvie-na-toploto-vreme.html", "text": "Екипи на Центъра за спешна медицинска помощ (ЦСМП) в София са се отзовали на сигнали за 36 души, припаднали вследствие на топлото време. Това съобщи за  Агенция „Фокус“  говорителят на ЦСМП - София Катя Сунгарска. Данните са към 18.00 часа. Няма тежки случаи, за които да се е наложила хоспитализация.  \r\nКатя Сунгарска призова хората да проявят отговорност към собственото си здраве и да взимат мерки във връзка с топлото време.  \r\nТеодора ПАТРОНОВА", "date": "2019.07.03", "title": "Катя Сунгарска, ЦСМП – София: Екипи на центъра са се отзовали на сигнали за 36 души, припаднали вследствие на топлото време"}
{"url": "http://www.focus-news.net/news/2019/07/03/2676686/sergey-stanishev-pes-ne-e-izklyucheno-sotsialistite-v-evroparlamenta-da-blokirat-glasuvaneto-na-ursula-fon-der-layen-za-predsedatel-na-ek.html", "text": "Не е изключено социалистите в Европарламента да блокират гласуването на Урсула фон дер Лайен за председател на ЕК. Това каза за обзорното  предаване  „Това е България“  на  Радио „Фокус“  президентът на Партията на европейските социалисти Сергей Станишев. Той допълни, че дали това ще се случи, е все още рано да се каже, но уточни, че още по време на преговорите е отправил препоръка към колегите си премиери социалисти, че ако съгласуваният пакет не е в интерес на политическите цели на европейските социалисти - да не се приема. Той препотвърди подкрепата си и тази на групата към водещия кандидат на левицата за председател на ЕК – Франс Тимерманс, който, по думите му, единствен е имал ясна визия за промени, за работа в Комисията и за приоритети. Сергей Станишев обясни, че в този си вид пакетът от номинации за лидери на ЕС създава проблеми от гледна точка на доверието на гражданите към блока, както и по въпроса за подкрепа на кандидатурата за председател на ЕК. „Първият проблем е за доверието на гражданите и отношението към институциите, защото те не разбират, какво точно се решава, защо и как и не виждат принципност и последователност. Вторият проблем е вече въпросът за подкрепа на кандидатура за президент на ЕК, тъй като както нямаме никаква представа и информация за вижданията на тази кандидатура, за нейното разбиране за Европа, за политическите приоритети. И мога да ви кажа, че за Групата на социалистите въпросът изобщо не е решен. Ако ние не видим промяна в политиките от това, което досега прави ЕНП, автоматичност в подкрепата не може да има“, каза президентът на ПЕС. Сергей Станишев допълни, че  след като вече 20 години е начело на ЕК,  ЕНП носи голяма отговорност за разочарованието, което съществува в Европа. Той обясни, че ако номинацията за председател на ЕК не се гласува, това ще бъде в рамките на правилата на ЕС, защото Съветът има правомощието да предлага кандидат, а ЕП има правомощието да утвърждава или да не утвърждава предложения кандидат. \r\nЦоня СЪБЧЕВА", "date": "2019.07.03", "title": "Сергей Станишев, ПЕС: Не е изключено социалистите в Европарламента да блокират гласуването на Урсула фон дер Лайен за председател на ЕК"}
{"url": "http://www.focus-news.net/news/2019/07/03/2676696/dots-dimitar-stavrev-mu-varna-hvatkite-za-vodno-spasyavane-na-doayena-lavrenti-silov-sachetavat-pluvnite-i-boynite-sportove.html", "text": "Ръководство с техники на хватките по водно спасяване съчетава плувните и бойните спортове в помощ на обучаващите се и практикуващите професията. Основен автор на книгата е доайенът Лавренти Силов, който не успява да доживее отпечатването й. Въпреки това, тя ще се ползва за обучение, грижа и безопасност за всички спасители. Това каза в интервю за  Радио „Фокус“ – Варна  съавторът на изданието доц. Димитър Ставрев от Медицинския университет в града. Днес книгата бе представена на Научно-практическа конференция, провела се в Музея на медицината. „Тази книга я правихме съвместно с Лавренти Силов и Владимир Панев. Лавренти още преди 50 години направи извадка от хватките във водното спасяване. На него това му беше едно от въжделенията в живота, това да се официализира“, обясни доц. Ставрев. Според него книгата е много ценна и подходяща както за практикуващи спасители, така и за обучаващи се.  \r\nПреди 11 години, по инициатива на Лавренти Силов възниква първото Дружество на специалистите по водно спасяване във Варна. Това е неформална организация, която има статут на дружество към Червения кръст, но в нея членуват само хора с желание и вътрешен подтик участват. От създаването й до момента са проведени десет конференции, издадени са няколко сборника и книжки на Списанието по космическа и морска медицина, няколко юбилейни книги, една от които за 90-тата годишнина от водното спасяване във Варна. \r\nДиана СТОЕВА", "date": "2019.07.03", "title": "Доц. Димитър Ставрев, МУ – Варна: Хватките за водно спасяване на доайена Лавренти Силов съчетават плувните и бойните спортове"}
{"url": "http://www.focus-news.net/news/2019/07/03/2676695/kazanlak-v-prodalzhenie-na-tri-dni-v-ramkite-na-eko-fest-2019-g-shte-badat-provedeni-poreditsa-kontserti.html", "text": "В продължение на три дни в рамките на Еко-фест Казанлък 2019 г. ще бъдат проведени поредица концерти, каза за  Радио „Фокус”  Мария Славова, един от организаторите. Тя поясни, че Еко-фестивалът с лагера, екоточките и сцената за концертите ще бъдат позиционирани на поляната северно от тенискортовете, по пътя за село Енина. Музикалният маратон ще започне в четвъртък вечерта с концерти на традиционната - „Малка сцена”. В петък от 22.00 часа ще се състои „Огнен хепънинг „Озарение” на Фондация „ЖАР Театър - изкуство – култура”. Музикалните прояви в съботния ден ще започнат в 16.00 часа с „Концерт за малки и големи“ и „Зумба за деца с Гери“. \r\nОт 22.00 часа ще се състоят последователно два рок концерта.  \r\nСлавяна ГАЙДАРОВА", "date": "2019.07.03", "title": "Казанлък: В продължение на три дни в рамките на Еко-фест 2019 г ще бъдат проведени поредица концерти"}
{"url": "http://www.focus-news.net/news/2019/07/03/2676688/afp-kosovo-iska-aresta-na-kosovski-srabski-politicheski-lider-za-ubiystvoto-na-oliver-ivanovich.html", "text": "Прищина е издала международна заповед за арест на косовския сръбски политически лидер Милан Радойчич , който е избягал в Сърбия, след като е бил обвинен във връзки с политическото убийство на Оливер Иванович, съобщи прокурор в сряда, цитиран от  AFP . \r\nЗаповедта се основава на \"сериозно подозрение\", че Милан Радойчич, политически съюзник на Белград, е участвал в убийството , извършено през 2018 година,  съобщи прокурорът Саил Ходжа. \r\nОливер Иванович бе от малкото етнически сръбски политици в Косово, които критикуват политиката на Белград спрямо бившата сръбска провинция. \r\nТой бе прострелян от неизвестни нападатели в северния град Митровица, пред централата на неговата партия. \r\nВ края на ноември специалната полиция на Косово се опита да арестува Радойчич, бизнесмен и заместник-лидер на политическата партия Сръбска лига, свързана с Белград, по подозрения във връзка с убийството на Иванович, но не го откри в дома му. \r\nТърсеният политик по-късно е разговарял със сръбски медии от неназовано място и е настоял, че \"няма нищо общо с убийството на Оливер Иванович\". Оттогава той често се появява в Сърбия, където президентът Александър Вучич го счита за невинен. \r\nВ сряда Вучич повтори, че сръбската полиция и разузнаване са открили, че Радойчич \"не е участвал по никакъв начин в убийството на Оливер Иванович\". \r\nПреди да бъде убит, Иванович заяви, че той и семейството му са получили заплахи заради критиката му към политиката на Белград спрямо Косово.  Юлиян Марков", "date": "2019.07.03", "title": "AFP: Косово иска ареста на косовски сръбски политически лидер за убийството на Оливер Иванович"}
{"url": "http://www.focus-news.net/news/2019/07/03/2676689/aleksandar-vuchich-srabskite-vlasti-znayat-koy-e-ubil-oliver-ivanovich.html", "text": "Сръбските власти знаят името на убиеца на умерения сръбски политик от Косово Оливер Иванович, но очакват Прищина и международните представители да получат необходимите доказателства, заяви сръбският президент Александър Вучич в сряда в Белград, цитиран от македонското електронно издание  “Нетпрес“ . \r\nВучич заяви на пресконференцията, че компетентните институции в Сърбия знаят пълната картина, \"всичко, което се случи, с какви мотиви\", и са убедени, че знаят кой през януари 2018 г. в северната част на Косовска Митровица е убил, Оливер Иванович. \r\nБелград нито е получил някакви констатации за ДНК анализ от Прищина, посочи Вучич, нито оръжието на убийството, нито записите от охранителни камери. \r\nВучич същевременно поиска  помощ от представители на международната общност и властите в Прищина, очаквайки да отговори на дузина от въпросите, които са \"много важни\" при разрешаването на това престъпление, от кадри от камери за наблюдение до данни за лица с криминално досие \", които са в Германия“. \r\n\"Ние не искаме нищо от албанците, искаме от компетентните структури на международната общност\", каза Вучич. \r\nТой каза, че Сърбия няма да спре да разследва убийството на Иванович, докато убийците не бъдат открити. Вучич отхвърли подозренията, че един от косовските сръбски политически представители Милан Радойчич е участвал в убийството. \r\nЛидерът на гражданската инициатива \"Свобода, демокрация и истина\" Оливер Иванович беше убит на 16 януари 2018 г. пред щаба на своята партия в Северна Митровица и въпреки че паралелни разследвания се водят от Прищина и Белград, извършителите и поръчителите на убийството все още не са открити. Албанските власти в Прищина арестуваха трима сърби в Косовска Митровица, като ги обвиниха в предполагаема връзка с убийството на Иванович, но подробностите по разследването все още не са известни и задържаните са в ареста.  Юлиян Марков", "date": "2019.07.03", "title": "Александър Вучич: Сръбските власти знаят кой е убил Оливер Иванович"}
{"url": "http://www.focus-news.net/news/2019/07/03/2676693/tass-broyat-na-zhertvite-sled-vazdushen-udar-varhu-migrantski-tsentar-v-libiya-dostigna-60.html", "text": "Най-малко 60 души са загинали в резултат на въздушен удар върху център за задържане на мигранти в предградията на либийската столица Триполи, съобщи телевизионният канал Al Jazeera, цитиран от  TACC . \r\nВ сряда Reuters съобщи, че център за задържане на мигранти в източните покрайнини на Триполи е пострадал от въздушна атака. Според Мисията на ООН за подкрепа в Либия, 44 души са станали жертви на нападението, повече от 130 са ранени. Либийската служба на Върховния комисарият за бежанците към ООН в социалната мрежа „Туитър“ осъди атаката, като заяви, че по време на нападенията в центъра са се намирали 616 души. След инцидента Либийската национална армия на Халифа Хафтар и правителството на националното съгласие направиха изявления, в които се обвиняват един друг за атаката. \r\nВ сряда вечерта Съветът за сигурност на ООН ще проведе извънредно закрито заседание за Либия.  Юлиян Марков", "date": "2019.07.03", "title": "ТАСС: Броят на жертвите след въздушен удар върху мигрантски център в Либия достигна 60"}
{"url": "http://www.focus-news.net/news/2019/07/03/2676698/the-wall-street-journal-targovskiyat-defitsit-na-sasht-narastva-vapreki-vavezhdaneto-na-mita.html", "text": "Търговският дефицит в САЩ рязко се увеличи през май въпреки новия кръг мита за китайските стоки, който влезе в сила през първата половина на месеца, пише американския вестник  The Wall Street Journal .  \r\nТърговският дефицит на стоки и услуги скочи с 8.4% през май спрямо месец по-рано на годишна база, съобщиха от Министерството на търговията. Разликата се увеличи поради най-големия месечен ръст на вноса за повече от четири години, както и умерения ръст на износа в условията на охлаждаща се световна икономика. \r\nМесечните данни за търговията предоставят информация за това как търговията в САЩ влияе върху икономиката. Сара Хаус, старши икономист в Wells Fargo, заяви, че по-големият търговски дефицит вероятно ще отнеме около половин процентен пункт от икономическия растеж през второто тримесечие, след като е добавил почти два пъти повече през първото. \r\nЩо се отнася до търговията на САЩ с Китай, двустранният стоков дефицит се увеличи през май с 12% спрямо предходния месец до 30,2 млрд. долара, като вносът и износът рязко нараснаха. \r\nПрезидентът Тръмп повиши митата на китайски стоки на стойност 200 милиарда долара до 25% от 10% на 10 май. Пекин отвърна, като увеличи налозите на 60 милиарда щатски долара от вноса от САЩ. Анализаторите не очакваха тарифните стъпки да окажат голямо въздействие върху майските показатели, тъй като ходовете бяха неочаквани и дойдоха по средата на месеца, давайки на компаниите малко време да реагират. \r\nТърговският спор между двете най-големи световни икономики все още не е решен. Макар че преговорите между Тръмп и китайския му колега продължиха миналия месец, компаниите видяха последният кръг от повишаването на митата като знак, че напрежението в търговията между страните вероятно ще се увеличи, а мениджърите на компаниите се опитват да ограничат въздействието. \r\nСара Хаус заяви, че икономиката е „все още относително силна в сравнение с това, което се случва в по-широката глобална икономика“, фактор, който стимулира вноса и търговския дефицит. \r\nПо думите й, търговският баланс ще продължи да зависи от това, кога „Боинг“ ще може да възобнови износа на най-продаваните 737 MAX самолети, които са приземени от март поради въпроси, свързани с безопасността. Износът на граждански самолети нараства през май спрямо април, но е намалял с 12% през първите пет месеца на 2019 г. в сравнение с година по-рано. Много икономисти очакват доставките на самолети да продължат да намаляват през следващите месеци. \r\nВносът нарасна с 3,3% през май спрямо април, най-бързият месечен ръст от март 2015 г. до 266,16 млрд. долара, съобщиха от Министерството на търговията. Увеличението е се дължи на 7.5% увеличение на автомобилния внос, до рекордните 33.23 млрд. долара, както и с 11% скок на вноса на суров петрол до 13.02 млрд. долара.  Юлиян Марков", "date": "2019.07.03", "title": "The Wall Street Journal: Търговският дефицит на САЩ нараства въпреки въвеждането на мита"}
{"url": "http://www.focus-news.net/news/2019/07/03/2676697/ministar-angelkova-provede-rabotna-sreshta-s-kmetovete-na-burgas-i-varna-vav-vrazka-s-razrabotkata-na-merki-za-podkrepa-na-organiziraniya-turizam.html", "text": "Министърът на туризма Николина Ангелкова проведе работна среща с кметовете на община Бургас Димитър Николов и на община Варна Иван Портних. Това съобщиха от пресцентъра на  министерството . Поводът бе представяне на проучване и разработени модели за подкрепа на организирания туризъм, чрез който да бъде увеличен притокът на още туристи за дестинация България.    \r\nПриемането на подобни мерки би имало ключово значение за гарантиране на стабилен туристопоток в среда на изключителна конкуренция в региона и силна пазарна динамика, заяви министърът. От авторитетната компания „Ърнст енд Янг“, която разработва модела по инициативата на министерството, представиха анализ за очакваните резултати от прилагането на такива мерки в партньорство с местната власт.   \r\nРазработени са няколко варианта, но и най-консервативният модел показва отличен ефект от мерките за стимулиране на организирания туризъм. Пилотният проект е подготвен след проучване на опита на конкурентни на България туристически държави, стана ясно на срещата.  \r\nМерките ще бъдат представени в края на август, идеята е пилотният проект да задейства първо по Черноморието, а след това обхватът му да се разшири, каза министър Ангелкова.  \r\nКметът на община Бургас Димитър Николов изрази удовлетворение от мерките, които се подготвят за подпомагане на туристическия бранш, и заедно с кмета на община Варна Иван Портних заявиха подкрепата на местните власти, тъй като туризмът е изключително важен за развитието на морските общини.", "date": "2019.07.03", "title": "Министър Ангелкова проведе работна среща с кметовете на Бургас и Варна във връзка с разработката на мерки за подкрепа на организирания туризъм"}
{"url": "http://www.focus-news.net/news/2019/07/03/2676700/d-r-veselin-gerev-psihiatar-zhegite-provokirat-agresiya-i-vliyayat-negativno-varhu-choveshkata-psihika.html", "text": "Жегите провокират агресия и влияят негативно върху човешката психика. Това каза за  Радио „Фокус“ – Пловдив  психиатърът д-р Веселин Герев. По думите му, обикновено силните жеги създават също проблеми със съня, нервно напрежение и раздразнителност. „Трябва да се има предвид, че факторът температура действа много бавно върху психиката на човек. За да може една 40-градусова жега да провокира импулсивност и раздразнителност, въздействието трябва да трае поне един месец.  Другият фактор, който действа изключително бързо, е светлината. Има светлина почти 15 часа в денонощието, което на практика „взривява“ мозъка. Това е факторът, който променя светкавично биоелектричната активност на мозъка и протичането на психичните процеси. Оттам нататък човек става като бърза кола на магистралата. Затова по време на летния период се изострят агресивните реакции“, коментира д-р Веселин Герев. Специалистът е категоричен, че жегата влошава психичното състояние и провокира неадекватност. „Когато главата на човек прегрее, той чувства главоболие, световъртежи, вътрешно напрежение, тревожност, безпокойство, които впоследствие се трансформират в агресия. Летният период е особено критичен за хората, страдащи от тежки психични разстройства  като шизофрении и биполярни фиктивни разстройства. При тях се получава драстично влошаване на състоянието, особено ако не си взимат редовно лекарствата“, посочи психиатърът. \r\nД-р Веселин Герев добави, че жегата оказва най-осезаемо влияние върху сърдечно-съдовата система на възрастните хора. „Тези дни са много рискови за тях и излагането на висока температура и температурни колебания предизвикват инфаркт или инсулт“, посочи специалистът. Д-р Веселин Герев обясни, че ако на човек му стане лошо след продължително въздействие на високи температури и получи напрежение или състояние, подобно на паническа криза, той трябва по най-бързия начин да охлади главата си. Той препоръча в пиковите часове на слънцегреене хората да се движат задължително с шапка и очила. \r\nТони МИХАЙЛОВ", "date": "2019.07.03", "title": "Д-р Веселин Герев, психиатър: Жегите провокират агресия и влияят негативно върху човешката психика"}
{"url": "http://www.focus-news.net/news/2019/07/03/2676699/sport-askoli-i-triestina-naddavat-za-aleksandar-tonev.html", "text": "Крилото на Ботев (Пд) Александър Тонев отново може да се озове в Италия. За него наддават два отбора - втородивизионния Асколи и Триестина от Серия С. Така твърди tutomercatoweb.com. Тонев ще излезе евтино. Според запознати кандидатите за подписа му трябва да платят 20 000 лева, за да го имат. Толкова е откупната му клауза в договора с „канарчетата\". Бившият национал е добре познат на Апенините, където игра за Кротоне и Фрозиноне. \r\nВ същото време стана ясно, че Васил Шопов, който избяга от Ботев, ще продължи кариерата си в Румъния. Халфът отпраши за северната ни съседка, където ще преговаря с Волунтари. „Няма нищо конкретно, но искат да преговаряме. На този етап искам да пробвам в чужбина. Информацията, която излезе сутринта за мен, не е вярна. В Ботев взимах по-малко от 7000 лева и да, наистина Волунтари предлага заплати от порядъка на 6000 евро. Единствено това отговаря на истината\", каза Шопов за Sportal.bg. Иначе той имаше предварителната договорка с ЦСКА 1948 и бе обявил, че ще играе там, ако не успее да се уреди за тим от Първа лига у нас.", "date": "2019.07.03", "title": "Спорт: Асколи и Триестина наддават за Александър Тонев"}
{"url": "http://www.focus-news.net/news/2019/07/03/2676694/sofiya-tseremoniya-po-nagrazhdavane-na-sluzhiteli-na-mvr-shte-se-provede-v-tarzhestvenata-zala-na-tsentralniya-voenen-klub-na-4-yuli.html", "text": "В навечерието на 140-ата годишнина от създаването на Министерството на вътрешните работи (МВР), ръководството на МВР награждава служители, доказали  висок професионализъм и резултати в работата си. Това съобщиха от пресцентъра на  министерството . Официалната церемония ще се състои от 18.00 часа на 4 юли (четвъртък) в тържествената зала на Централния военен клуб.", "date": "2019.07.03", "title": "София: Церемония по награждаване на служители на МВР ще се проведе в тържествената зала на Централния военен клуб на 4 юли"}
{"url": "http://www.focus-news.net/news/2019/07/03/2676701/kardzhali-klubat-na-gratskite-veterani-ot-grad-orestiada-pristiga-na-6-yuli-za-priyatelski-mach-s-veteranite-ot-futbolen-klub-arda-1924.html", "text": "Клубът на гръцките ветерани от град Орестиада пристига на 6 юли в Кърджали за приятелски мач с ветераните от футболен клуб (ФК) „Арда 1924“. Това съобщи за  Радио „Фокус“  Альоша Синабов, президент на аматьорския ФК „Арда 1924“, на детско-юношеската школа по футбол и представител на Българската асоциация по мини футбол в Кърджали. „Имаме Балканска лига по футбол за ветерани, направили сме я за България, Гърция и Турция, тъй като граничим с тези две държави. В лигата имаме два турски отбора, два гръцки и три български. Правим турнир, който се провежда  целогодишно, с гостувания и домакинства. Сега очакваме на 6 юли при нас да пристигне отборът на Орестиада от Гърция“, каза Альоша Синабов. Той поясни още, че в Кърджали има два футболни клуба с едни и същи имена. Единият клуб е професионален, а Синабов е президент на стария аматьорски клуб „Арда 1924“.  \r\n„Ние се водим аматьорски футболен клуб „Арда 1924“, където са ветераните и детско-юношеската школа. А мъжете са в професионален футболен клуб, президентът е господин Пешев. Разделихме нещата, за да се знае кой с какво се занимава. Подпомагаме, естествено, мъжкия отбор, тъй като децата, които се подготвят в школата, ще участват евентуално в мъжкия клуб. Дай боже, да го попълваме. Това е идеята, това се опитваме да правим“, посочи Альоша Синабов. \r\nДецата тренират разделени по възрастови групи и участват в турнири в цялата страна, на местно и на регионално ниво. „За всички набори имаме програми и всички деца ще бъдат на различни видове турнири. Част от тях сега се върнаха в неделя, бяха в Бургас. През лятото почти всички гарнитури ще бъдат през юли и август на Приморско, в Младежкия център. Съчетаваме почивката и тренировките, тъй като там имаме тренировъчна база. Ще участваме в няколко видове турнири, на няколко турнира в Банско, където традиционно участваме. Ръководител е Евгени Маринов. Участваме и в други турнири. Лятото е изпълнено с турнири по футбол“, каза в заключение Альоша Синабов. \r\nДарина ДЕЕНИЧИНА", "date": "2019.07.03", "title": "Кърджали: Клубът на гръцките ветерани от град Орестиада пристига на 6 юли за приятелски мач с ветераните от футболен клуб „Арда 1924“"}
{"url": "http://www.focus-news.net/news/2019/07/03/2676717/yuzdp-poddrazhkata-na-turisticheskata-infrastruktura-e-sred-prioritetite-prez-letniya-sezon.html", "text": "Близо 15 километра туристически пътеки, които активно се ползват за пешеходен и велотуризъм, са почистили екипи на Югозападното държавно предприятие (ЮЗДП). Това съобщиха от пресцентъра на  предприятието . Докато служители на „Държавно ловно стопанство Витошко-Студена” и „Държавно горско стопанство София” отстраняваха паднали дървета и строителни отпадъци по трасето на ежегодното състезание „Витоша 100 километра”, техни колеги от „Държавно горско стопанство Елин Пелин” премахнаха опасни дървета по международния туристически маршрут Е3 „Ком-Емине”. Предстои почистване и на международния маршрут Е 4 от Витоша до планината Славянка, както и на други предпочитани от туристите маршрути, отразени на уеб-картата на горите в Югозападна България:  . \r\nПродължава работата по изграждането на нова и възстановяването на остаряла инфраструктура в границите на Природен парк „Витоша”. Служители на ЮЗДП изработиха и монтираха 15 дървени мостчета над дерета и потоци в най-посещаваните части на планината. Подновяват се маси и пейки в кътовете за отдих, както и рампи за детски и инвалидни колички за достъп до алеите. \r\nДейностите по поддръжка и облагородяване на туристическите маршрути са част от дългосрочния план на ЮЗДП за подобряване на условията за спорт и туризъм в горите, стопанисвани от предприятието. Тези дейности са заложени и в подписаното наскоро споразумение с туристически сдружения, както и в договорите за партньорство с трите природни парка – „Витоша”, „Беласица” и „Рилски манастир”. \r\nВече втори месец служители на ЮЗДП почистват от храстова растителност  трасето на бъдещата автомагистрала „Европа”, която ще свързва София с граничен пункт „Калотина”. Горски автомобили със специален режим на движение извършват всекидневни дежурства за нормално преминаване на автомобилите от двете посоки на пътя. \r\nПрез последните 4 години с активното съдействие на Югозападното държавно предприятие бяха почистени горски територии по границите с Гърция, Сърбия и Северна Македония с обща дължина над 80 километра, както и речни корита и сервитути от републиканската и общинска пътна мрежа.", "date": "2019.07.03", "title": "ЮЗДП: Поддръжката на туристическата инфраструктура е сред приоритетите през летния сезон"}
{"url": "http://www.focus-news.net/news/2019/07/03/2676718/afp-vulkanat-stromboli-v-italiya-izrigna-moshtno.html", "text": "Вулканът на италианския остров Стромболи изригна мощно в сряда, което предизвика страхове сред жителите и туристите, предава  AFP . \r\nИзвестно е, че вулканът е активен, но в сряда имаше особено силно изригване. \r\n\"Беше все едно да си в ада заради дъжда от огън, идващ от небето\", казва за италианската информационна агенция ANSA местният свещеник Джовани Лонго. \r\nТой каза, че не е известно дали по време на изригването на вулкана е имало туристи. \r\nИталианските медии съобщиха, че туристите са избягали от крайбрежната зона на острова след изригването. \r\nПожарникарите в Месина, Сицилия заявиха, че няма съобщения за пострадали. Според ВВС има информация за един загинал. \r\nИталианският Национален институт по геофизика и вулканология заяви, че в централната южна част на кратера на вулкана са станали две мощни експлозии около 16:46 местно време (17:46 българско време) в сряда. \r\nЕксплозиите бяха предшествани от разливи от лава \"от всички активни устия на терасата на кратера, предизвиквайки двукилометров стълб от дим\", казаха от института.  Юлиян Марков", "date": "2019.07.03", "title": "AFP: Вулканът Стромболи в Италия изригна мощно"}
{"url": "http://www.focus-news.net/news/2019/07/03/2676719/tsveta-nenova-sdruzhenie-evropeyski-prostranstva-21-otkrivame-izlozhbata-zhenite-v-istoriyata-na-4-yuli-v-regionalen-istoricheski-muzey-pleven.html", "text": "Откриваме изложбата „Жените в историята“ на 4 юли в Регионален исторически музей-Плевен. Това каза за  Радио „Фокус“  Цвета Ненова от Сдружение „Европейски пространства 21“, автор на изложбата, по повод откриването на експозицията, което ще се проведе от 14.30 ч. на 4 юли. „Ще бъде представена инициативата „Миграция, взаимодействие, развитие“ (MIND) на „Каритас“-Русе. Инициативата обединява 12 „Каритас“ организации от 11 европейски държави с цел да повиши разбирането на обществото за глобалните цели за устойчиво развитие на ООН и как те се свързват с процесите на миграция по света“, каза Цвета Ненова.   \r\n„Ще бъде представена изложбата „Жените в историята“ на русенското сдружение „Европейски пространства“. Изложбата представя вдъхновяващи примери на жени в историята, осветлява образи и имена, променили живота ни, споделя знание за културното наследство. Реализира се с активното партньорство на Регионален исторически музей – Русе“, допълни Цвета Ненова. „Каним ви да споделим заедно мнения, становища и вълнения за ценностите на равноправието и как те допринасят за постигане на целите на устойчивото развитие“, посочи Цвета Ненова.  \r\nВиолета КРЪСТЕВА", "date": "2019.07.03", "title": "Цвета Ненова, Сдружение „Европейски пространства 21“: Откриваме изложбата „Жените в историята“ на 4 юли в Регионален исторически музей-Плевен"}
{"url": "http://www.focus-news.net/news/2019/07/03/2676720/veliko-tarnovo-poroen-dazhd-pridruzhen-s-gramotevitsi-i-gradushka-vali-v-grada.html", "text": "Пороен дъжд, придружен с гръмотевици и градушка, вали във Велико Търново, предаде репортер на  Радио \"Фокус\" - Велико Търново . Ледените късове са с големината на лешник. Поройният дъжд наводни улиците, тъй като шахтите не могат да поемат голямото количество вода.  \r\nЛуиза ТРАНЧЕВА", "date": "2019.07.03", "title": "Велико Търново: Пороен дъжд, придружен с гръмотевици и градушка, вали в града"}
{"url": "http://www.focus-news.net/news/2019/07/03/2676722/plovdiv-zapochna-remontat-na-lokalnoto-platno-na-bul-maritsa-sever.html", "text": "Започна ремонт на локалното платно на бул. „Марица“ – север при моста на Герджика в Пловдив. Това съобщиха за  Радио „Фокус“ – Пловдив  от Общината. 700 кв. метра от булеварда ще бъдат преасфалтирани, старият асфалт ще бъде отстранен, а отгоре ще бъде положена 6-сантиметрова нова настилка. На мястото ще подменени бордюрите, ще бъдат монтирани нови дъждоприемни шахти. \r\nНа старта на строително-ремонтните дейности присъстваха кметът на Пловдив инж. Иван Тотев и изпълняващият функциите кмет на район „Северен“ Лариса Кътова. Те разговаряха с граждани, които живеят в съседните блокове. Пловдивчани приветстваха идеята на администрацията да отдели 30 000 лева за ремонт на инфраструктурата в междублоковото пространство, което е доста посещаемо заради намиращата се наблизо детска градина, кухня и лекарските кабинети. \r\nПаркингът ще бъде ремонтиран на местата, където това е необходимо. Предстои да бъде направена и детска площадка за децата от квартала. Средствата, заделени за нея, са в размер 50 000 лева. \r\nРемонтът е плануван в капиталовата програма на район „Северен“ за годината, като средствата са отпуснати от бюджета на община Пловдив. Миналата година районната администрация подмени старите електрически стълбове с нови с LED осветление. \r\nСрокът за изпълнение на строително-ремонтните дейности по облагородяване на зоната е 30 работни дни.", "date": "2019.07.03", "title": "Пловдив: Започна ремонтът на локалното платно на бул. „Марица“ – север"}
{"url": "http://www.focus-news.net/news/2019/07/03/2676723/aktsiya-na-vatreshna-sigurnost-sreshtu-sluzhiteli-na-kat-i-rup-v-kazanlak.html", "text": "Акция на „Вътрешна сигурност\" се провежда срещу служители на МВР в Казанлък, съобщиха от  Бтв . През целият ден бяха извършени претърсвания в Районното управление на полицията и местния КАТ. по време на акцията бяха открити малки парични суми и документи. Разследването е свързано с корупция. До момента няма задържани, съобщиха от поркуратурата.  \r\nСамата акция е свързана с друго криминално събитие в района – смъртта на бившия шеф на местния КАТ Тодор Николов. В края на миналата година той бе открит мъртъв, като на местопроизшествието бяха открити банкноти и кожен калъф с оръжие, вероятно незаконно. Тогава прокуратурата разследваше версията за подтикване към самоубийство, но така и не сатана ясно какво е било открито.", "date": "2019.07.03", "title": "Акция на „Вътрешна сигурност\" срещу служители на КАТ и РУП в Казанлък"}
{"url": "http://www.focus-news.net/news/2019/07/03/2676725/plovdiv-finalnite-chetvorki-na-dvata-nay-prestizhni-turnira-po-mini-futbol-shte-se-izigrayat-v-grada.html", "text": "Финалните четворки на двата най-престижни турнира по мини футбол ще се изиграят в Пловдив на 6 и 7 юли. Това съобщиха за Радио „Фокус“ – Пловдив от  Общината . Заключителната фаза на републиканските турнири ще се проведе с любезното съдействие на Община Пловдив под патронажа на кмета на града инж. Иван Тотев и заместник-кмета отговарящ за „Спорт, младежки дейности и социална политика“ Георги Титюков. Турнирът ще се проведе на спортен комплекс „Младежки център“ и е част от програмата на „Пловдив – Европейска столица на културата 2019“. \r\nЦеремонията по откриване ще започне от 17.00 часа на 6 юли, след което стартират полуфиналните мачове от Лига България, от 17.30 часа – „Холандците“ (Самоков) – „Ремиза“ (Стара Загора), в 18.45 часа FC „Words“ (Несебър) – „Milky Group Bio“ (София). \r\nВеднага след това започват и сблъсъците от Шампионска лига – 20.00 часа „Околчица“ (Враца) – „Лев Инс“ (София), а от 21.15, часа „КЦМ 2000 ГРУП“ – „Uefalona“ (Хасково) \r\nФиналите в двата турнира ще се изиграят на 7 юли, Лига България - от 10.45 часа, и Шампионска лига - от 12.00 часа. \r\nВ 13.00 ще бъде тържествената церемония по награждаване. Победителят в тазгодишното издание печели като награда квота за Шампионската лига на EMF в Римини 5-8 септември, където ще премери сили с всички шампиони от Европа.", "date": "2019.07.03", "title": "Пловдив: Финалните четворки на двата най-престижни турнира по мини футбол ще се изиграят в града"}
{"url": "http://www.focus-news.net/news/2019/07/03/2676726/vidin-obshtinata-prodalzhava-obrabotkite-sreshtu-komari.html", "text": "Община Видин продължава обработките срещу комари и през месец юли, съобщиха за  Радио „Фокус“ – Видин  от пресцентъра на Общината. От вчера отново стартираха предвидените дейности за борба с насекомите. В късните часове на деня започна обработката на територията на град Видин, като бяха обхванати всички паркове и жилищни квартали. При благоприятни условия, от днес до края на работната седмица обработките продължават и в населените места по поречието на Дунав. \r\nПрез този месец ще бъдат извършени също две дезинсекции и дезинфекции на детските площадки във Видин.", "date": "2019.07.03", "title": "Видин: Общината продължава обработките срещу комари"}
{"url": "http://www.focus-news.net/news/2019/07/03/2676724/dots-d-r-gergana-kabakchieva-arheolog-pri-razkopkite-na-antichniya-kastel-dimum-v-belene-shte-uchastvat-uchenitsi-i-studenti.html", "text": "При разкопките на античния кастел Димум в Белене ще участват млади хора. Това каза за  Радио „Фокус“  археологът доц. д-р Гергана Кабакчиева по повод предстоящите разкопки на обекта. „На територията на Плевенска област работим на обектите „Улпия Ескус“, село Гиген, и Димум в град Белене. Ще работим до месец септември на обектите“, посочи тя и изрази надежда, че следващата седмица работата ще  започне. „Община Белене оказва съдействие за разкопките на източната част на кастела Димум и отпуска средства“, отбеляза доц. Кабакчиева. „Радвам се, че на обекта в Белене ще работят и млади хора - ученици и студенти, които се връщат в родния си град и ще обогатят знанията си за хилядолетната  история на селището“, допълни доц. д-р Гергана Кабакчиева.  \r\nВиолета КРЪСТЕВА", "date": "2019.07.03", "title": "Доц. д-р Гергана Кабакчиева, археолог: При разкопките на античния кастел Димум в Белене ще участват ученици и студенти"}
{"url": "http://www.focus-news.net/news/2019/07/03/2676728/kyustendil-selata-polska-skakavitsa-i-razhdavitsa-sa-domakini-na-praznik-na-peperudite-na-6-yuli.html", "text": "Селата Полска Скакавица и Раждавица са домакини на Празник на пеперудите. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Празникът ще се проведе на 6 юли. Той е организиран от Община Кюстендил, сдружение „Роден край”, Основно училище „Христо Ботев” – Кюстендил, кръжоци и клубове по интереси в други училища в Община Кюстендил.  \r\nОт 09.30 часа се организира поход на туристи от железопътната гара, спирка „Полска Скакавица”, Полско-Скакавишки водопад до двора на бившето училище в село Полска Скакавица. От 11.00 часа започват спортни игри и активности, а от 12.00 часа ще се проведе карнавал на пеперудите, снимки и демонстрации на тематични облекла. В село Раждавица, местността Чардака, ще бъдат организирани образователни игри и обучителни активности. \r\nВенцеслав ИЛЧЕВ", "date": "2019.07.03", "title": "Кюстендил: Селата Полска Скакавица и Раждавица са домакини на Празник на пеперудите на 6 юли"}
{"url": "http://www.focus-news.net/news/2019/07/03/2676731/sport-ludogorets-specheli-superkupata-na-balgariya.html", "text": "Шампионът на България Лудогорец спечели Суперкупата на България след победа с 2:0 срещу носителя на Купата на страната Локомотив (Пловдив). Двата отбора показаха много атрактивна игра, като разградчани нацелиха греда, а два гола на пловдивчани бяха отменени. Трофеят е рекорден за Лудогорец, които изравняват ЦСКА на върха с най-много спечелени суперкупи на България, а \"смърфовете\" останаха с две такива отличия във витрината си.", "date": "2019.07.03", "title": "Спорт: Лудогорец спечели Суперкупата на България"}
{"url": "http://www.focus-news.net/news/2019/07/03/2676727/blagoevgrad-rektorat-na-yuzu-neofit-rilski-prof-d-r-borislav-yurukov-posreshtna-medalistite-ot-evropeyskite-igri-v-minsk.html", "text": "Ректорът на Югозападния университет (ЮЗУ) „Неофит Рилски“ в Благоевград проф. д-р Борислав Юруков посрещна в кабинета си медалистите от европейските игри в Минск – Мими Христова, Миглена Селишка и София Георгиева. Те бяха придружени от треньора им Петър Касабов. Това съобщиха от пресцентъра на  висшето учебно заведение . \r\nТрите национални състезателки по борба, които са и студентки в специалност „Спорт“ (треньор по вид спорт – борба) в ЮЗУ „Неофит Рилски“, успяха да спечелят за България един сребърен и два бронзови медала. \r\n„Гордеем се с вашите постижения. Хубаво е да обучаваш хора, които са постигнали върхове. Това радва всички ни, но е и голяма отговорност за хората, които ви обучават“, каза проф. Юруков. Той поздрави медалистите и им пожела да продължават да работят все така усърдно и да покоряват още по-големи върхове в спорта. Проф. Юруков подчерта, че университетът винаги ще стои зад тях и ще ги подкрепя. Ректорът поздрави и треньора Петър Касабов за постигнатите успехи на републикански, световни и европейски състезания. \r\nТрите спечелени медала на игрите в Минск, които приключиха преди дни,  са поредното постижение за националните ни състезателки по борба. \r\nМими Христова е носителка на сребърен медал в категория до 57 кг. на европейските игри в Минск. Тя спечели сребърен медал от европейското първенство по борба в Русия през 2018 г. Участвала е в олимпийските игри в Рио де Жанейро през 2016 г. Носителка е на два бронзови и един сребърен медал от европейски първенства. Христова е европейска шампионка за девойки през 2012 г. в Загреб. \r\nМиглена Селишка спечели бронзов медал  в категорията до 50 кг. на европейските игри в Минск. Носителка е на сребърен медал от европейското първенство по борба, което се проведе тази година в Букурещ. Миглена завоюва третото място на европейското първенство по борба за състезатели до 23 години в Нови Сад. Тя е трикратна европейска шампионка по борба за девойки, многократна републиканска шампионка, вицесветовна шампионка и носителка на два сребърни медала от световното първенство по борба за девойки. \r\nСофия Георгиева  се класира трета в категория до 68 кг. на европейските игри в Минск. През 2018 г. тя постига най-големия си успех като става вицешампионка на европейското първенство по свободна борба за състезатели до 23 г. в Истанбул. София е многократна републиканска шампионка по борба.", "date": "2019.07.03", "title": "Благоевград: Ректорът на ЮЗУ „Неофит Рилски“ проф. д-р Борислав Юруков посрещна медалистите от европейските игри в Минск"}
{"url": "http://www.focus-news.net/news/2019/07/03/2676730/guardian-tereza-mey-shte-predupredi-potentsialnite-si-naslednitsi-che-brekzit-bez-sdelka-zaplashva-badeshteto-na-velikobritaniya.html", "text": "Тереза Мей ще предупреди потенциалните си наследници, че Брекзит без сделка заплашва бъдещето на Обединеното кралство в последната си реч в Шотландия като премиер, пише ляво-либералното британско издание  The Guardian . \r\nМай ще разкрие и планове за преглед на ролята на отделите на Уайтхол за различните съставни части на Обединеното кралство, като се очаква това да доведе до увеличаване на преките разходи на правителството на Великобритания в Шотландия, Уелс и Северна Ирландия. \r\nТя ще замине за Шотландия в петък, по време на дългоочаквания дебат между претендентите за неин наследник начело на Консервативната партия Борис Джонсън и Джереми Хънт. \r\nПоследните проучвания на общественото мнение в Шотландия показват по-голяма подкрепа за независимостта, особено ако Джонсън стане министър-председател и реализира Брекзит без сделка. Анкетата на Panelbase за Sunday Times миналия уикенд постави положителния вот на 49%, , като 51% предпочитат референдум, ако Великобритания напусне ЕС. \r\nНикола Стърджън, първият министър на Шотландия, пише, че посещението на Мей е „отчаян акт на премиер, който е показал нулево уважение към шотландския парламент по време на мандата си“. \r\nТя добави: „Шотландският народ, а не за премиерът на торите, трябва да решават какво бъдеще искаме за нашия парламент и държава“. \r\nСтърджън заяви, че иска нов референдум за независимост през следващата година и е внесла законодателство, което да позволи провеждането на референдуми в Шотландия. \r\nИ Джонсън, и Хънт изключиха възможността да й предоставят тези правомощия, но старши шотландски тори се страхуват, че кризата около Брекзит и очакваната победа на Джонсън в изборите за лидерство ще увеличи значително подкрепата за ранен референдум за независимост. \r\nПревод и редакция:", "date": "2019.07.03", "title": "Guardian: Тереза Мей ще предупреди потенциалните си наследници, че Брекзит без сделка заплашва бъдещето на Великобритания"}
{"url": "http://www.focus-news.net/news/2019/07/03/2676729/the-times-evropa-e-zhena-bryuksel-izbra-ursula-fon-der-layen-za-parvata-zhena-predsedatel-na-ek.html", "text": "Близък съюзник на германския канцлер Ангела Меркел и поддръжник на създаването на „европейска армия“ ще бъде следващият председател на Европейската комисия, пише авторитетното британско издание  The Times . \r\nЕвропейските лидери се съгласиха във вторник, че 60-годишната Фон дер Лайен, министър на отбраната на Германия, ще замени Жан-Клод Юнкер, когато завърши неговият мандат през есента. \r\nИзданието отбелязва, че консенсусът за това кой да заеме четирите най-важни поста в Съюза е постигнат след четири напрегнати срещи на върха, включително продължила цяла нощ мъчителна сесия в неделя. \r\nПредседателят на Европейския съвет Доналд Туск предупреди Великобритания, че промените няма да доведат до концесии за Брекзит. „Абсолютно съм сигурен, че новите лидери на нашите институции ще бъде толкова последователни, колкото сме ние днес, когато говорим за споразумението за оттегляне и готовността ни да объждаме допълнително бъдещите ни отношения“. \r\nПревод и редакция:", "date": "2019.07.03", "title": "The Times: „Европа е жена“: Брюксел \tизбра Урсула фон дер Лайен за първата жена председател на ЕК"}
{"url": "http://www.focus-news.net/news/2019/07/03/2676721/the-independent-velikobritaniya-shte-vleze-v-retsesiya-pri-brekzit-bez-sporazumenie.html", "text": "Брекзит без споразумение ще подтикне Великобритания към рецесия, прогнозира най-голямата световна агенция за кредитен рейтинг, като добави гласа си към подобни предупреждения от икономисти, пише британският вестник  The Independent \r\nДори Джереми Хънт - който казва, че като министър-председател ще изведе Обединеното кралство от ЕС без сделка, ако е необходимо - призна, че това може да причини почти толкова икономически щети, колкото и финансовата криза от 2008 г., която доведе до тежка рецесия и остави 2.7 милиона души без работа. \r\n\"Ние вярваме, че без споразумение, британската икономика вероятно ще влезе в рецесия\", се казва в последния годишен анализ на британската кредитоспособност от страна на Moody's, една от трите най-големи световни кредитни агенции за инвеститори. \r\n„Британският паунд, който вече отслабва след гласуването на Брекзит, ще бъде подложен на нов натиск. Инфлацията ще нарасне временно… ще намали реалните заплати през първите две до три години след Брекзит. Това от своя страна ще окаже влияние върху потребителските разходи и ще намали растежа.\" \r\nСамото правителство на Обединеното кралство, както Moody's отбеляза, през ноември изчислява, че напускането на ЕС без споразумение би намалило БВП между 6,3 и 10,7 на сто в продължение на 15 години. \r\nВ същото време световната икономика се задъхва, подкопана от напрежението, породено от търговската война на Доналд Тръмп, главно с Китай, но и със заплахи за Европа и Мексико. Като предвестник на бъдещите събития, по-слабото търсене от чужбина е основен двигател за неочаквано рязко свиване на производството във Великобритания през юни.  Юлиян Марков", "date": "2019.07.03", "title": "The Independent: Великобритания ще влезе в рецесия при Брекзит без споразумение"}
