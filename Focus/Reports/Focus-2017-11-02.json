{"url": "http://www.focus-news.net/news/2017/11/02/2453331/oon-slabata-mezhdunarodna-solidarnost-uvelichava-chisloto-na-bezhantsite.html", "text": "Висшият комисар на ЕС по бежанците Филипо Гранди обяви, че близо 66 млн. са бежанците по света и слабото международно сътрудничество и солидарност са виновни за увеличаващия им се брой, предава Reuters.\r\n„Рязкото увеличаване на броя на бежанците отразява слабостта на международното сътрудничество и намаляващите възможности да се предотвратят, сдържат и разрешават конфликтите“, заяви Гранди. Според него комбинацията от бедност, липса на развитие, деградирането на околната среда, неравенството и преследването могат да предизвикат нови кризи. Той определи като „критична“ необходимостта от мироопазващите мисии на ООН. \r\nГранди разкритикува страните със затворени граници, които не дават убежища и заяви, че някои от тях „често са най-малко повлияните от бежанските потоци и са често сред най-богатите“.  Виктор Турмаков", "date": "2017.11.02", "title": "ООН: Слабата международна солидарност увеличава числото на бежанците"}
{"url": "http://www.focus-news.net/news/2017/11/02/2453314/plovdiv-gradskite-avtobusi-shte-se-dvizhat-s-delnichno-razpisanie-na-zadushnitsa.html", "text": "Градските автобуси в Пловдив ще се движат с делнично разписание на Задушница. Това съобщиха за Радио „Фокус” – Пловдив от ръководството на ОП „Организация и контрол на транспорта“. Целта е да се осигури нормалното транспортно обслужване на гражданите за Задушница – 4 ноември (събота). С делнично разписание ще работят автобуси с номера 36, 66, 93 и 116, а с празничен маршрут ще са автобусите по линии № 7, 11, 25, 27.\r\nЦветана ТОНЧЕВА", "date": "2017.11.02", "title": "Пловдив: Градските автобуси ще се движат с делнично разписание на Задушница"}
{"url": "http://www.focus-news.net/news/2017/11/02/2453315/pantaley-memtsov-zam-kmet-na-chepelare-usileno-tekat-v-momenta-vik-remontite-v-selo-progled.html", "text": "Усилено текат в момента ВиК ремонтите в село Проглед. Това каза за Радио „Фокус” – Смолян Панталей Мемцов, зам.-кмет на Община Чепеларе. По думите му вчера зам.-кметът, заедно с  кмета на Чепеларе Славка Чакърова са били в селото на оглед и макар че там се работи усилено, има едно известно забавяне във времето. Затова днес от Община Чепеларе допълнително, без да е в техните ангажименти, са качили още хора и техника, за да се ускори това, което е свързано с допълнителните дейности от гледна точка на реализацията на този проект, за да може нещата да се ускорят и местните да се успокоят. Освен това вече и застудя, зимата идва, а с нея ще дойдат и туристите в Проглед, заради близостта му с курорта Пампорово, отстои само на 4 км.  \r\n„Фокус” припомня: През зимния сезон в чепеларското село Проглед имаше сериозен проблем с водоподаването. Изворът беше пресъхнал и цяла зима там беше доставяна вода с водоноски. От Община Чепеларе проведоха многократни срещи с представители от ВиК и стигнаха до решение, че трябва да се рехабилитира една част от довеждащия водопровод от водоемите и да се изгради един нов по-голям водоем. В тази връзка  поискаха инвестиционен кредит от Общинска банка. Договорът се подписа на 30 юни, но заради летните отпускарски месеци обществената поръчка е пусната по-късно и по-късно започнаха ремонтните дейности.\r\nДаниела БОЙКОВА", "date": "2017.11.02", "title": "Панталей Мемцов, зам.-кмет на Чепеларе: Усилено текат в момента ВиК ремонтите в село Проглед"}
{"url": "http://www.focus-news.net/news/2017/11/02/2453316/smolyan-21-zashtiteni-teritorii-sa-provereni-ot-ekspertite-na-riosv-ot-nachaloto-na-godinata.html", "text": "От началото на 2017 г. експерти на РИОСВ – Смолян са проверили 21 защитени територии, съобщиха от пресцентъра на екоинспекцията. Плановите проверки са във връзка със спазването на режимите, определени със заповедите за тяхното обявяване и Закона за защитените територии. Текущо се следи състоянието на всички резервати и поддържани резервати на територията на инспекцията.  През август в РИОСВ – Смолян са получени два сигнала за неправомерни дейности, осъществявани в границите на Защитена местност „Триградско ждрело“. При извършените извънредни проверки е констатирано нарушение на режимите, определени със заповедта за обявяване, а именно облагородяване на терени попадащи изцяло в защитената територия и засаждането им с храсти от род Туя (Thuja), за което е съставен Акт за установяване на административно нарушение. РИОСВ – Смолян припомня, че физически и юридически лица, осъществяващи дейност в защитена територия в нарушение на режима, определен със ЗЗТ и заповедта за обявяване носят наказателна отговорност, като размерът на глобата е съобразно извършеното нарушение.", "date": "2017.11.02", "title": "Смолян: 21 защитени територии са проверени от експертите на РИОСВ от началото на годината"}
{"url": "http://www.focus-news.net/news/2017/11/02/2453317/blagoevgrad-mezhdunarodna-konferentsiya-po-digitalna-kultura-i-obshtestvo-shte-se-provede-v-yuzu-neofit-rilski.html", "text": "Международна конференция по Дигитална култура и общество ще се проведе в ЮЗУ „Неофит Рилски“. Това каза за Радио „Фокус“- Пирин Веска Каменова, ПР на Югозападен университет „Неофит Рилски“. По думите й Центърът за нови медии и дигитална култура при Югозападния университет „Неофит Рилски“ ще проведе своята Пета международна научна конференция по Дигитална култура и общество. Откриването на научното събитие ще бъде на 3 ноември (петък) от 9:00 часа в зала 114 на Учебен корпус 1. Конференцията се организира в сътрудничество с Катедрата по социология в Букурещкия университет, Румъния. „Научноизследователският център инициира творческа среда за споделяне на идеи и виждания, за дискутиране на въпроси, които възникват с разгръщането на дигиталната революция и широкото навлизане на информационните и комуникационни технологии в обществото и културата на 21-ви век“, каза Каменова. Тя каза още, че целта на конференцията е да насърчи и активизира научните търсения на изследователи, докторанти и студенти в новата и бързоразвиваща се област на дигиталните технологии и измененията, които те извикват в съвременното общество, в сферите на културата, образованието и изкуствата. Съорганизатори на научния форум са Съюзът на учените в България – клон Благоевград, Факултетът по изкуствата и Катедрата по културология при Югозападния университет „Неофит Рилски“.\r\nЛора КАЛЧЕВА", "date": "2017.11.02", "title": "Благоевград: Международна конференция по Дигитална култура и общество ще се проведе в ЮЗУ „Неофит Рилски“"}
{"url": "http://www.focus-news.net/news/2017/11/02/2453318/institutsiite-sa-gotovi-za-nachaloto-na-zimniya-turisticheski-sezon-obzor.html", "text": "Институциите са готови за началото на предстоящия зимен туристически сезон. Това стана ясно по време на работна среща в град Банско, инициирана от министъра на туризма Николина Ангелкова, в която участваха Бисер Михайлов, областен управител на Благоевград, Георги Икономов, кмет на Банско, Димитър Маргаритов, председател на Комисията за защита на потребителите (КЗП), както и представители на „Гранична полиция“, МВР, Българска агенция по безопасност на храните, дирекция „Пожарна безопасност и защита на населението“, Агенция „Пътна инфраструктура“, БЧК, на бизнеса и др.\r\nСъбрали сме се, за да разберем каква е готовността на контролните органи според техните правомощия, както и на бранша, за да посрещнем всички очаквани чуждестранни и български туристи, каза министър Ангелкова. И заяви, че предвижданията са между 5 и 10% повече гости да посетят страната през предстоящия зимен сезон. Тя допълни още, че традиционно интерес има от съседните държави Гърция, Турция, Сърбия, Македония и Румъния. Повече туристи очакваме и от Великобритания и Германия, регистрираме нарастване на записванията от Белгия, Австрия и Италия, независимо че са познати дестинации за зимен туризъм, каза още министърът. И коментира, че това ни дава основание да смятаме, че ще постигнем увеличението, което планираме. \r\nПрез зимен сезон 2016/2017 г. всички институции отчитат по-малко нарушения в сравнение с предишната година, заяви министър Ангелкова пред медии в Банско. За идващия сезон МВР е организирало съвместни патрули с румънски и гръцки полицаи, отделно ще бъдат командировани служители от други компетентни органи.  \r\nПо отношение на категоризацията и прекатегоризацията на обектите министър Ангелкова каза, че преди окончателното решение по служебен път ще се проверява дали даденият обект е платил местните си данъци и такси. Ако те не са внесени ще се отказва прекатегоризация, съобщи министърът на туризма. Тя припомни, че следващата седмица ще се обяви процедурата за Единната система за туристическа информация (ЕСТИ), така че всички системи в държавата да си говорят. \r\nПред участниците в срещата министър Ангелкова информира, че предстоят промени в Закона за туризма, които са разделени в две части и до края на месеца първата ще бъде внесена в Народното събрание. Първата част от измененията е свързана с транспониране на Европейската директива за пакетни пътувания и с намаляването на административната тежест, където ще отпадат редица удостоверителни документи, които до  момента са изисквани за категоризация и прекатегоризация  на местата за настаняване и хранене, така че процедурата ще бъде значително улеснена. \r\nСлед приемането на първите промени ще бъде изменена и наредбата за категоризация и прекатегоризация на местата за настаняване и хранене. Ще бъдат премахнати множество изисквания, които не отговарят на съвременните условия, но ще се запази нужното високо качество, каза министър Ангелкова. Важна част от предстоящите промени е и създаването на звено за контрол към Министерството на туризма. Надяваме се то да започне да функционира около март следващата година, заяви министърът. И посочи, че всичко, което касае потребителите, включително туристически услуги, си остава в правомощията на КЗП. \r\nТекстове за планинския туризъм са включени във вторите промени на Закона за туризма, по които се работи. Те са по предложение на тематичната работна група към министерството, която заседава през лятото. Нейната цел бе да се намери консенсус и балансирано решение за всички участници, така че да се създадат условия за изграждане на нови писти и съоръжения, каза министър Ангелкова. Тя допълни още, че във вторите промени освен планински туризъм ще бъдат регламентирани условията  за  къмпингуването и статута на националните курорти. \r\nОтносно Банско министърът посочи, че всички писти  са категоризирани от ведомството съобразно тяхната степен на сложност. Ще продължим да ги проверяваме и ще следим дали са спазени изискванията на наредбата за информационна обезпеченост с цел осигуряване на безопасността и максимално добри условия и висококачествен продукт за туристите, посочи министър Ангелкова.\r\nОт компетентните органи обясниха, че мерки срещу шума се взимат, правят се проверки и при необходимост са давани нужните предписания. Те увериха, че контролът по шума ще продължи да е засилен и ще се извършват необходимите дейности. \r\nМиналата зима отчетохме най-силния си сезон, съобщиха от „Юлен“- фирмата концесионер на ски зоната в Банско. Те обясниха, че в момента върви нормална подготовка за сезона и профилактика на лифтовете, като се подготвя и системата за изкуствен сняг. Планира се на 16 декември да бъде официалното откриване на тазгодишния зимен сезон. \r\nЩе предложа в Банско да се проведе една от 6-те кръгли маси, на които ще се обсъждат винено-кулинарните дестинации, град Банско и неговите традиции са част от тях, заяви министър Ангелкова. Тя припомни, че идеята за 12 дестинации бе представена от Министерство на туризма и Министерство на земеделието, храните и горите. Очаква се в средата на 2018 г. проектът за винено-кулинарните дестинации да бъде финализиран и дигитализиран.", "date": "2017.11.02", "title": "Институциите са готови за началото на зимния туристически сезон (ОБЗОР)"}
{"url": "http://www.focus-news.net/news/2017/11/02/2453319/tass-komunisti-ot-tseliya-svyat-se-sabraha-v-sankt-peterburg-za-da-praznuvat-100-godishniya-yubiley-ot-oktomvriyskata-revolyutsiya.html", "text": "Представители на 103 комунистически партии от различни краища на света се събраха за XIX Международна среща на комунистическите и работническите партии, която се провежда в Санкт Петербург, предава ТАСС.\r\nТази статистика озвучи председателят на ЦК на КПРФ Генадий Зюганов, по време на откриването на мероприятието.\r\n„На днешната XIX Международна среща на комунистическите и работническите партии пристигнаха делегати от 103 партии, практически от всички краища и континенти на планетата. В състава на делегациите има 60 председатели и генерални секретари и 12 заместник-ръководители на партии“, обяви Зюганов.\r\nНа срещата се събраха около 340 делегати от Аржентина, Индия, Канада, Китай, Куба, Пакистан, Сирия, САЩ, Чили, Еквадор и други страни. Организатор е Комунистическата партия на Руската Федерация (КПРФ). За място на провеждането й беше избран Таврическия дворец, в който, по време на революцията, е бил разположен Временния комитет на Държавната дума и е създаден Петроградският съвет на работническите депутати. Отново там, през април 2017 година, Владимир Илич Ленин е прочел доклада „За задачите на пролетариата в тази революция“.\r\nПревод и редакция:", "date": "2017.11.02", "title": "ТАСС: Комунисти от целия свят се събраха в Санкт Петербург, за да празнуват 100-годишния юбилей от Октомврийската революция"}
{"url": "http://www.focus-news.net/news/2017/11/02/2453320/s-praznichen-kontsert-beshe-otbelyazana-115-godishnina-ot-sazdavaneto-na-nay-stariya-grazhdanski-orkestar-v-stranata-duhoviya-orkestar-v-pernik.html", "text": "С интригуващ празничен концерт беше отбелязана 115-годишнина от създаването на най-стария граждански оркестър в страната – Духовия оркестър в Перник. Тържественото събитие постави началото на ноемврийските музикални дни. Това съобщиха от пресцентъра на Община Перник.\r\nПод ръководството на диригента Трифон Трифонов музикантите представиха пъстра и вълнуваща програма пред препълнена зала в Двореца на културата. Всяко изпълнение на талантливите и обичани музиканти бяха бурно аплодирани от публиката.\r\nСред гостите на празника бяха кметът Вяра Церовска и зам.-кметът Севделина Ковачева, секретарят на Общината Радослава Манова, народните представители Станислав Владимиров и Любомир Бонев, областният управител Ирена Соколова, председателят на Общинския съвет Иво Савов, кметът на кв. \"Изток\" Емил Костадинов, музиканти и почитатели на духовата музика.\r\n\"За мен е чест да изразя своето отношение към вас и вашия празник - 115 години история\", с тези думи се обърна към музикантите и диригента Трифон Трифонов кметът Вяра Церовска. \"Няма перничанин, който да не се развълнува, когато ви чуе, защото денят става специален за него. Поколения перничани са израснали със звуците на Духовия оркестър. Той огласява празници, тържества, почетни събития, които носят едно особено самочувствие, ласкаят усещането ни за принадлежност към града. Силата на духовата музика е неизменна част от духовната сила на Перник. А в днешните времена, все повече изпитваме нужда да се завърне духът на онази сила, която е създавала история\", сподели кметът Вяра Церовска и връчи специална грамота на оркестъра за цялостно творчество и израз на благодарност към високите постижения.\r\nКонцертът премина под мотото „Празник в Граовско“ по името на пиеса на маестро Христо Тонев, която е първата и единствена в България за гайда и духов оркестър.\r\nГостите и публиката имаха възможността да се насладят на едно уникално парче на Карлос Сантана „Black Magik Womаn“, в изпълнение на Духовия оркестър и преподавателя по китара Даниел Тодоров.\r\n„Пиколо и туба“ е уникалният дует на Росица Бояджиева и Николай Темнисков, които изпълниха блестящо пиесата „Слонът и мухата“.\r\nЕнчо Данаилов, по известен като бате Енчо, пък  изпълни фолклорна песен от Южна Италия. По време на концерта се включиха и балерините от балетното студио при ОДК с преподавател Йоана Йорданова – Сойка. Младите грации танцуваха на втория валс на Шостакович. Китка македонски песни изпълниха Силвия Симеонова, Виктория Миткова и Виктория Оприкова.\r\nСлед концерта кметът Вяра Церовска официално откри именувана залата на Духовия оркестър на името на маестро Христо Тонев – предишния диригент, който ръководи музикантите 12 години. На церемонията присъства и съпругата на маестро Тонев, която не скри вълнението си.\r\nМузикантите на Духовия оркестър и диригентът Трифон Трифонов бяха удостоени със значими национални награди. Те получиха специални поздравителни адрес от министъра на културата Боил Банов, народните представители Красимир Велчев и д-р Александър Александров, както и от много институции и музиканти от цялата страна.", "date": "2017.11.02", "title": "С празничен концерт беше отбелязана 115-годишнина от създаването на най-стария граждански оркестър в страната – Духовия оркестър в Перник"}
{"url": "http://www.focus-news.net/news/2017/11/02/2453321/inzh-atanas-stoilov-kmet-na-aksakovo-sotsialnite-zavedeniya-sa-v-gotovnost-za-rabota-prez-zimniya-sezon.html", "text": "Социалните заведения, разположени на територията на община Аксаково, са в готовност за работа през зимния сезон. Това каза в интервю за Радио „Фокус“ – Варна инж. Атанас Стоилов, кмет на Община Аксаково. В Центъра за обществена подкрепа отоплението е с ел. енергия – климатици и електрически печки. Направена е профилактика и ремонт на ел. система. В Общинско социално предприятие „Домашен социален патронаж“ отоплението е с парно – газова инсталация, както и с ел. енергия – климатици. Направена е профилактика на газовата инсталация, котела и горелките, допълни кметът. В Община Аксаково няма приюти за настаняване.\r\n„Община Аксаково сключи допълнително споразумение към договора „Осигуряване на топъл обяд в община Аксаково“ за отпускане на безвъзмездна финансова помощ, процедура „Осигуряване на топъл обяд 2016-2019“ по Оперативна програма за храни и/или основно материално подпомагане от Фонда за Европейско подпомагане на най- нуждаещите се лица в България, като ще предоставя услугата на 20 нуждаещи се лица до 31 януари 2019 година“, каза още кметът инж. Атанас Стоилов.\r\nМарияна ВАЛЕНТИНОВА", "date": "2017.11.02", "title": "Инж. Атанас Стоилов, кмет на Аксаково: Социалните заведения са в готовност за работа през зимния сезон"}
{"url": "http://www.focus-news.net/news/2017/11/02/2453322/sport-ludogorets-prodalzhava-bez-zaguba-v-grupata-sled-ravenstvo-11-sreshtu-portugalskiya-braga.html", "text": "Лудогорец завърши наравно 1:1 като домакин на португалския Брага и остава лидер в групата без загуба. Резултатът откри Марселиньо в 68-ата минута, но Франсерджио изравни 7 минути преди края.\r\nВ другия мач от групата Истанбул Башакшехир загуби у дома от Хофенхайм с 0:1. Така Лудогорец води с 8 точки, следван от Брага със 7 и Хофенхайм с 6. Истанбул остава последен с 1 точка.\r\nАЕК Атина – Милан 0:0\r\nЛион – Еверетън 3:0\r\nСлавия Прага – Вилеяреал 0:2\r\nЛокомотив Москва – Шериф Тираспол 1:2", "date": "2017.11.02", "title": "Спорт: Лудогорец продължава без загуба в групата след равенство 1:1 срещу португалския Брага"}
{"url": "http://www.focus-news.net/news/2017/11/02/2453323/oon-za-poslednite-10-godini-po-sveta-sa-ubiti-930-zhurnalisti.html", "text": "Генералният секретар на ООН Антонио Гутереш съобщи, че около 930 журналисти са били убити по света от 2006 до 2016 г., а хиляди други са били подложени на преследване или тормоз. Днес е Световният ден за  прекратяване на безнаказаността за престъпленията срещу журналистите, предава  ТАСС.\r\n„От 2006 до 2016 г. са убити 930 журналисти. Хиляди други постоянно са подлагани на сексуален тормоз, биват притеснявани, задържани“, отбеляза Гутереш. Според него престъпленията по отношение на журналистите често остават ненаказани. „В девет от 10 случая виновните не са подлагани на отговорност“, констатира генералният секретар. Той призова да се даде правосъдие при подобни престъпления „в памет на убитите журналисти и като признаване на важната роля, която свободните и независими медии играят за развитието и мира“.\r\nГутереш заяви, че цялото общество плаща за нападенията срещу журналистите, защото то бива лишавано от източниците на информация за „корупция, конфликти за интереси, контрабанда“ и други социални проблеми. Той припомни за приетия от ООН през 2012 г. план за действия за защита на журналистите, целящ създаване на условия на безопасна работа за тях. Той добави, че планира да представи собствени предложения, свързани с конкретни мерки, чиято цел е да се „засили безопасността на журналистите и служителите в медиите“.  Виктор Турмаков", "date": "2017.11.02", "title": "ООН: За последните 10 години по света са убити 930 журналисти"}
{"url": "http://www.focus-news.net/news/2017/11/02/2453324/afp-turskiyat-ministar-predsedatel-shte-poseti-sasht-mezhdu-7-i-11-noemvri-2017-godina.html", "text": "Турският министър-председател Бинали Йълдъръм ще започне във вторник, 7 ноември, четиридневно посещение в САЩ, предава  AFP.\r\n„Потвърдено е, че посещението на министър-председателя в САЩ ще се проведе между 7 и 11 ноември“, съобщават турски правителствени източници. \r\nОтношенията между двете държави се влошиха след неуспешния опит за преврат в Турция от юли 2016 г., за който Анкара обвинява базирания в САЩ ислямски духовник Фетхуллах Гюлен, както и заради  различните гледни точки на страните относно гражданската война в Сирия.  Напрежението се засили преди месец заради ареста на турски служител в американското консулство в Истанбул, обвинен в шпионаж и планиране на свалянето на турския режим. \r\nВ отговор посланикът на САЩ в Анкара на 8 октомври обяви, че замразява дейността на повечето визови служби в Турция. Анкара отговори с подобни мерки.  Виктор Турмаков", "date": "2017.11.02", "title": "AFP: Турският министър-председател ще посети САЩ между 7 и 11 ноември 2017 година"}
{"url": "http://www.focus-news.net/news/2017/11/02/2453325/reuters-libiya-razglezhda-molbata-na-velikobritaniya-za-ekstradiraneto-na-brata-na-napadatelya-ot-manchestar.html", "text": "Либийските власти разглеждат  молбата на Великобритания да екстрадират брата на камикадзето, което през май 2017 г. уби 22 души в Манчестър. Все още не е взето окончателно решение, предаде  Reuters.\r\nВъоръжената групировка, която  е задържала брата съобщи, че, ако либийската прокуратура одобри молбата, то тя ще е „готова за следващата крачка“. Самлан Абеди се взриви в края на концерта на американската певица Ариана Гранде, убивайки 22 души и ранявайки повече от 500. Британската полиция заяви, че е издала заповед за арест на брат му Хашем Абеди за убийство, опит за убийство, планиране на експлозия и добави, че иска от Либия той да бъде екстрадиран.\r\n„Бе получена официална молба през либийското МВнР и в момента я обработваме според законовите процедури в страната“, заяви Хасан ал Хуни, говорител на международно признатото либийско правителство. „Все още не е взето решение“.\r\nДни след нападението „Специалните сили за възпиране“ – групировка, свързана с правителството, задържа Хашем Абеди. „Ако има споразумение между прокуратурата и британските власти, готови сме на следващата крачка“, заяви говорителят на организацията Ахмад Бен Салим. Либийската прокуратура не е излязла с коментар.  Виктор Турмаков", "date": "2017.11.02", "title": "Reuters: Либия разглежда молбата на Великобритания за екстрадирането на брата на нападателя от Манчестър"}
{"url": "http://www.focus-news.net/news/2017/11/02/2453326/the-hill-kongresat-na-sasht-pochete-s-minuta-malchanie-zhertvite-ot-napadenieto-v-nyu-york.html", "text": "Конгресът на САЩ почете с минута мълчание жертвите от терористичното нападение в Ню Йорк, пише  The Hill.\r\nОт осемте убити двама са американци, петима са от Аржентина и един от Белгия. \r\nСайфуло Саипов, 29-годишен узбекистанец, е обвинен, че е врязал камион в тълпа пешеходци и велосипедисти в Манхатън. Той бе прострелян в корема, арестуван и отведен в болницата. Той е обвинен също така и в предоставянето на подкрепа за терористична организация.\r\nСаипов съобщи пред следователите, че „се чувства доволен от направеното“ и пожела в болничната му стая да бъде закачено знамето на „Ислямска държава“.  Виктор Турмаков", "date": "2017.11.02", "title": "The Hill: Конгресът на САЩ почете с минута мълчание жертвите от нападението в Ню Йорк"}
{"url": "http://www.focus-news.net/news/2017/11/02/2453327/politico-germanskiyat-pravosaden-ministar-osadi-smartnoto-nakazanie-sled-komentarite-na-donald-tramp-za-nego.html", "text": "Германският правосъден министър Хайко Маас разкритикува смъртното наказание, скоро след като президентът на САЩ призова извършителя на терористичното нападение от тази седмица в Ню Йорк да бъде екзекутиран, предава  Politico.\r\n„Никоя държава на света няма правото да убива хора като форма на наказание. Смъртното наказание противоречи на нашето мнение за човешкото достойнство“, заяви Маас. Заявлението на министъра последва коментара на Тръмп, заявил, че терористът трябва да получи „смъртно наказание“. \r\nНападението, при което загинаха осем души, а други 12 бяха ранени, бе едно от най-смъртоносните нападениа в Ню Йорк от 11 септември 2001 г. насам. \r\nСмъртното наказание се извършва  в 31 щата на САЩ, но е обявено за незаконно в Германия след Втората световна война.  Виктор Турмаков", "date": "2017.11.02", "title": "Politico: Германският правосъден министър осъди смъртното наказание след коментарите на Доналд Тръмп за него"}
{"url": "http://www.focus-news.net/news/2017/11/02/2453328/afp-karles-pudemon-poiska-ministrite-ot-pravitelstvoto-mu-da-badat-osvobodeni.html", "text": "Бившият каталунски лидер Карлес Пучдемон поиска членовете на неговото правителство да бъдат освободени, след като съдът в Испания нареди те да бъдат задържани, докато тече разследването за ролята им в обявения за нелегален референдум за независимост, предава  AFP.\r\n„Изисквам освобождаването на министрите и на вицепрезидента“, заяви Пучдемон по време на свое заявление, излъчено от неназовано място в Белгия по каталунска телевизия. Сред осемте задържани от испанския съд е и заместникът на Пучдемон Орио Жункерас. Виктор Турмаков", "date": "2017.11.02", "title": "AFP: Карлес Пудемон поиска министрите от правителството му да бъдат освободени"}
{"url": "http://www.focus-news.net/news/2017/11/02/2452969/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турски товарен кораб с 10-членен екипаж на борда изчезна от крайбрежието на разположения в близост до Истанбул град Шиле, съобщава вестник Daily Sabah.\r\nКорабът с дължина 78 метра е превозвал желязна руда от Гемлик в региона Мармара, провинция Бурса, до черноморското пристанище Ерегли в провинция Зонгулдак. \r\nСъгласно разпространената информация, бреговата охрана е стартирала операция за издирването на плавателния съд. Съобщава се, че във водите се забелязват спасителни лодки, носещи името на кораба. Първоначалните доклади са за четирима загинали. \r\n***\r\nПравителството на Ирак реши да проведе парламентарни избори на 15 май следващата година, пише ливанското издание The Daily Star Lebanon, като се позовава на думите, изказани от премиера на страната Хайдер ал Абади.\r\nРешението трябва да бъде потвърдено от парламента и президента на страната, най-малко 90 дни преди датата на изборите, преди то да бъде окончателно, според изборната комисия на близкоизточната държава.\r\nИрак е съставен от 18 провинции, като всяка от тях избира между 7 и 34 представителя, в зависимост от населението си.\r\nОсем места в парламента са предоставени, по право, на малцинствата: пет за християните, едно за сабейците, едно за язидите и едно за шабаците.\r\nПарламентът  е съставен от 328 депутати, които имат 4-годишен мандат. Последните избори се проведоха през април 2014 година, когато спечели коалицията, оглавявана от тогавашния премиер Нури ал Малики.\r\nМалики предаде поста си на Хайдер ал Абади през август 2014 година заради международен натиск и нашествието на терористите от „Ислямска държава“ на територията на Ирак.\r\n***\r\nАдминистрацията на бившия президент на САЩ Барак Обама е показала „непреднамерена жестокост“ към кубинския народ в последната година на управлението си, пише американското издание Washington Examiner, като цитира думите на посланика на САЩ за ООН Ники Хейли.\r\nТя се е извинила за действията на предходната американска администрация, по време на заседание на ООН относно приемането на резолюция срещу САЩ за тяхното ембарго спрямо Куба. Хейли е обяснила отказа на тогавашния американски посланик в ООН да гласува, с широката опозиция от страна на Общото събрание на организацията.\r\n„Когато Съединените американски щати се въздържаха в гласуването по резолюцията миналата година, това беше обяснено с думите, че САЩ „разбират, че бъдещето на острова е в ръцете на кубинския народ““, заяви тя, обръщайки се към кубинската нация. „Има непреднамерена жестокост в това изказване, за което изключително много съжаляваме. За съжаление, към момента, бъдещето на Куба не е във вашите ръце. То остава в ръцете на вашите диктатори“.\r\nХейли декларира, че САЩ няма да прекъсват дипломатическите връзки с режима на Раул Кастро, въпреки че някои депутати настояват за прекратяването им, основавайки се на мистериозните атаки срещу американски дипломати в Хавана. \r\n***\r\nМинистър-председателят на Израел Бенямин Нетаняху ще отлети към Лондон в сряда вечерта, за да вземе участие в честванията на 100-годишнината от „Декларацията Балфур“ и за да проведе разговори с британския си колега Тереза Мей за различията в отношението на двете страни към иранската ядрена сделка, пише израелското издание The Jerusalem Post.\r\nНетаняху аплодира решението на президента на САЩ Доналд Тръмп да „десертифицира“ иранската ядрена сделка и да върне въпроса обратно за обсъждане в Конгреса (долната камара на американския парламент), но Великобритания, заедно с Франция, Германия и Русия потвърдиха, че остават обвързани със споразумението и според тях, то трябва да бъде запазено.\r\nИзраелският премиер ще участва в честванията на 100-годишнината от „Декларацията Балфур“, която се смята за основа за създаването на еврейската държава в Близкия Изток. От изданието отбелязват, че 50% от британците имат „хладно“ отношение към Израел, но уточняват, че това е спад от 62-та процента, които са имали подобно отношение към страната през 2014 година, след военната операция в Ивицата Газа.\r\n***", "date": "2017.11.02", "title": "Преглед на някои от основните теми в световния  печат ( Агенция „Фокус“ )"}
{"url": "http://www.focus-news.net/news/2017/11/02/2452970/predstoyashti-sabitiya-v-stranata-za-2-noemvri-agentsiya-fokus.html", "text": "***\r\nПрезидентът на Конфедерация Швейцария Дорис Лойтхард ще бъде на официално посещение в България. Той ще бъде посрещнат на площад „Св. Александър Невски“ с официална церемония. Двамата президенти ще проведат среща „на четири очи“ на „Дондуков“ 2, след което ще започнат пленарните разговори на официалните делегации. От 12.05 часа в Гербовата зала Румен Радев и Дорис Лойтхард ще дадат пресконференция за медиите. По-късно държавните глави на България и Швейцария ще дадат началото на публична дискусия на тема „Европа – по пътя на дигиталното бъдеще“ в Аулата на Софийския университет „Св. Климент Охридски“. \r\n***\r\nЗаместник министър-председателят и министър на отбраната на Република Македония Радмила Шекеринска ще бъде на официално посещение в България. От 09.20 часа ще бъде посрещната с официална церемония пред паметника на Незнайния воин. От 12.35 часа в сградата на Министерството на отбраната, след подписването на протоколи за сътрудничество министър Красимир Каракачанов и министър Радмила Шекеринска ще направят изявления за медиите. \r\n***\r\nОт 09.00 часа Народното събрание ще проведе пленарно заседание. \r\n***\r\nОт 09.00 часа в София Ивент Център, бул. “Черни връх” 100, ет.3, министърът на транспорта, информационните технологии и съобщенията Ивайло Московски ще открие Петата логистична бизнес конференция „Логистични хоризонти 2025“.\r\n***\r\nОт 11.30 часа в зала „Роял“ на хотел София Балкан ще се състои осма заключителна сесия на форума за дуално образование. Официалното закриване, в което ще участват президентът на Конфедерация Швейцария Дорис Лойтхард, вицепремиерът Томислав Дончев и министърът на образованието и науката Красимир Вълчев, ще започне в 15,15 часа.\r\n***\r\nОт 17.00 часа в Музея на София министърът на външните работи Екатерина Захариева ще участва в дискусия „Кино и политика“ в рамките на 8-то издание на София Индипендънт Филм Фест.\r\n***\r\nМинистърът на туризма Николина Ангелкова ще се срещне с представители на институциите в Банско и Боровец във връзка с готовността за зимния сезон. От 12.15 часа в Посетителски информационен център, пл. „Възраждане“ 4, в Банско министър Ангелкова ще даде брифинг. В к.к. „Боровец“ изявления пред медии са предвидени за около 17:15 часа в хотел „Самоков“.\r\n***\r\nОт 10.00 часа министърът на енергетиката Теменужка Петкова ще провери готовността за осигуряване на „студен резерв“ в „Ей и Ес-3С Марица Изток I” ЕАД, в 11.30 часа енергийният министър ще извърши проверка в ТЕЦ „Марица изток 2“ ЕАД.\r\n***\r\nОт 09.00 часа зам.-кметът на София по направление „Култура, образование, спорт и превенция на зависимости“ доц. д-р Тодор Чобанов ще присъства на монтирането на бронзовата фигура на лъва от мемориала на Първи и Шести софийски пехотен полк пред НДК. \r\n***\r\nВ Мраморната зала на Руския културно-информационен център (РКИЦ) ще се проведе Ден на отворени врати по проект „Образование по наблюдение на Земята за българските средни училища“.\r\n***\r\nОт 09.30 часа 26 състав на Софийския градски съд ще разгледа искане от Елизабет Вон Месинг за изменение на мярка.\r\n***\r\nОт 09.30 часа 19 състав на Софийския градски съд ще заседава по делото срещу Веселин Пенгезов и др. (чл. 243-250 чл.).\r\n***\r\nОт 09.30 часа 2 състав на Софийския градски съд ще заседава по делото срещу прокурор Димитър Захариев (чл. 143, ал. 1, чл. 338, ал. 1 НК).\r\n***\r\nОт 09.30 часа 2 състав на Специализирания наказателен съд ще гледа делото срещу Стоян Бл., обвинен в организиране и ръководене на организирана престъпна група. \r\n***\r\nОт 10.00 часа в Червената зала на Център за култура и дебат „Червената къща“ Асоциацията на европейските журналисти в България и Адвокатско дружество „Шаркова и партньори“ организират среща-дискусия на тема „Фалшивите новини в здравеопазването и медицината“.\r\n***\r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П., Цветан К., Павел Ал., Кирил Д. и Божидар Л., обвинени в организиране и ръководене на организирана престъпна група.\r\n***\r\nОт 10.00 часа 4 състав на Специализирания наказателен съд ще гледа делото срещу Мила Г., Ангел А., Антони Я., Георги Б., Максим К., Мирослав Ст., Михаил Г., Олег П. и Пламен Ц., обвинени в организиране и ръководене на организирана престъпна група.\r\n***\r\nОт 10.00 часа 13 състав на Специализирания наказателен съд ще гледа делото срещу Младен М., Мария Тр., Полина Тр., Ценка Г., Николай Н., Красимир Ч., Пламен Ч., Валентина Е., Петър П., Колю М., обвинени в организиране и ръководене на организирана престъпна група.\r\n***\r\nОт 10.00 часа на Женския пазар ще бъде организиран Фермерски пазар с качествена продукция на български производители.\r\n***\r\nОт 10.30 часа в офиса на \"Скай управление на активи\" ПП \"Зелените\" ще представи своите позиции по актуални теми.\r\n***\r\nОт 11.00 часа в Националния пресклуб БТА Българският Червен кръст ще представи проект, насочен към подпомагане на законно пребиваващи в България граждани на трети страни.\r\n***\r\nОт 11.30 часа в Музея на съобщенията, ул. „Гурко“ № 6, двадесетата годишнина от създаването на Комисията за регулиране на съобщенията ще бъде отбелязана с пощенско-филателно издание.\r\n***\r\nОт 16.00 часа в Представителството на Европейската комисия в България, ул. Раковски 124, ще се проведе Конференция на тема: „Последици и перспективи пред българската икономика от Brexit“.\r\n***\r\nОт 18.00 часа в Галерията на Съюза на българските художници ще бъде открита Изложбата „1+1=1+1“ на Моника Попова и Иван Кулеков. \r\n***\r\nОт 18.00 часа в Зала 19 на ИЕФЕМ–БАН (ул. Московска 6а) Държавната агенция за българите в чужбина със съдействието на Научно-изследователска работилница \"Мобилност. Миграции. Култура\" при ИЕФЕМ – БАН организират представяне на книгата на Юлияна Ганева \"...И все пак сме българи\".\r\n***\r\nОт 18.00 часа в  галерия „Сердика“, ул. „Цар Самуил“ 90Б, ет. 2 ще бъде открита изложбата „Лицата на пазара“ на художника Тео Бонев.\r\n***\r\nОт 18.30 часа в Първа евангелска съборна църква на ул. „Солунска“ №49 ще се състои откриване на изложбата \"SOLI DEO GLORIA ПЕТ ВЕКА УНГАРСКА РЕФОРМАЦИЯ\" и Концерт класическа китара на Шандор Мещер (Унгария).\r\n***\r\nОт 19.00 часа в Литературен клуб „Перото“ ще се състои церемонията по връчване на третите годишни награди „Перото“.\r\n***\r\nОт 11.00 часа в зала „22 септември” на тържествена церемония ще бъдат наградени  журналисти, отразявали борбата с наркотичните вещества в конкурса „Сърце и слово срещу наркотиците“.    \r\n***\r\nОт 18.00 часа на Голяма сцена в операта, Камерна опера- Благоевград ще изнесе концерт. \r\n***\r\nОт 16.00 часа на общинския път Ахелой – Тънково, след изхода на Ахелой в посока Тънково, ще се проведе символичната първа копка на обходния път на град Ахелой, част от път I-9 Слънчев бряг - Бургас.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник от ГЕРБ-Варна Веселин Ангелов ще проведе приемна за граждани.\r\n***  \r\nОт 11.30 часа в читалище „Надежда“ ще се проведе Тържество, посветено на 170 години от рождението на ДИМИТЪР ХАДЖИ ПАВЛИ ИВАНОВ, основател на читалище „Надежда”: Откриване на паметна плоча на Димитър х. Павли Иванов; Откриване на обновената изложба „Читалище „Надежда“ и великите народни събрания“; „За всеобщото просвещение на българския народ“ – в памет на първия читалищен председател. \r\n***\r\nОт 19.00 часа в камерна зала на ДТК ще бъде представена постановката „Нора“ от Хенрик Ибсен.\r\n***\r\nОт 13.00 часа в Учебна база 106 в сградата на филиала на Великотърновския университет „Св. св. Кирил и Методий“ във Враца кметът Калин Каменов ще изнесе публична лекция пред студенти.\r\n***\r\nОт 09.30 часа в Ритуалната зала на Община Габрово на дискусия ще бъдат представени Специфичните за България препоръки в рамките на Европейския семестър за координиране на икономическите политики.\r\n***\r\nОт 17.30 часа в залата на Общински драматичен театър „Невена Коканова” ще се състои нформационна среща „Съединението прави силата” по повод предстоящото българско председателство на Съвета на Европейския съюз през 2018 година, организирана от Областна администрация – Кюстендил и Община Дупница.\r\n***\r\nОт 10.00 часа в Дом на Културата \"Борис Христов\", голяма зала, ще се проведе бизнес обучение - семинар на тема „Онлайн търговията и възможностите пред малките и средните предприятия за увеличаване на продажбите“.\r\n*** \r\nОт 10.00 часа в  зала 10 на Пловдивския окръжен съд ще се гледа делото срещу Латин С., Юсеин М., Левент Ш. и Иван С., обвинени в разпространение на високорисково наркотично вещество.\r\n***\r\nОт 11.00 часа в двора на Аграрен университет – Пловдив ще се проведе церемония „Първа копка“ на новия Учебен център за практическо обучение на студентите от професионални направления Растениевъдство и Растителна защита.\r\n*** \r\nОт 17.30 часа в салона на Регионалния етнографски музей ще се открие изложбата „България – два погледа“ на фотографите Драгомир Богомилов и Брайън Бейти.\r\n***\r\nОт 18.00 часа в Залите за временни експозиции на Градската художествена галерия ще бъде представена изложба с над 150 рисунки на Илия Бешков, озаглавена „Свян и страсти“.\r\n***\r\nОт 13.30 часа в Заседателна зала на Община Русе ще се проведе пресконференция по повод старта на  \"София Филм Фест\".\r\n***\r\nОт 10.00 часа на площадка „Арена-Сините камъни“ в квартал „Клуцохор“ футболен клуб „Сините камъни“ и Община Сливен организират турнира за деца. \r\n***\r\nОт 13.00 часа до 16.00 часа  в зала „Май” – Община Сливен ще се състои информационна среща \"Инвестиционния план за Европа - възможностите за Сливен и региона\" с участието на Моника Панайотова – заместник министър на Българското председателство.\r\n***\r\nОт 10.30 часа в РБ „Захарий Княжески“, зала I етаж, ще се състои редставяне новата книга на Крум Георгиев „Избрани и нови песни, стихове и забавалки за деца големи и най-малки”.\r\n***\r\nОт 18.00 часа в РБ „Захарий Княжески“, зала I етаж, ще се проведе вечер по повод 80 години от рождението на старозагорката Елeна Димитрова – журналист, писател, режисьор, поет, пътешественик и филмов продуцент.\r\n***\r\nОт 19.00 часа на сцената на Държавна опера-Стара Загора ще се състои премиерата на новия танцов проект  на хореографа Росен Михайлов  “М” като Жена”.\r\n***\r\nОт 10.30 часа в часа в Областна администрация ще се проведе работно заседание на кметовете на общини и директорите на структури на територията на Хасковска област, ангажирани със снегопочистването и зимната подготовка на област Хасково.\r\n***\r\nОт 11.00 часа в Пресклуба на БТА в Шумен ще се проведе пресконференция на кмета на Хитрино Нуридин Исмаил за извършените строително-ремонтни дейности в Хитрино и за изразходваните средства за възстановяване на населеното място.", "date": "2017.11.02", "title": "Предстоящи събития в страната за 2 ноември (Агенция „Фокус“)"}
{"url": "http://www.focus-news.net/news/2017/11/02/2452971/ria-novosti-siriyskata-protivovazdushna-otbrana-e-otkrila-ogan-v-otgovor-na-udara-na-vvs-na-izrael.html", "text": "Системите за противовъздушна отбрана на Сирия са отговорили на въздушния удар на израелската авиация в провинцията Хомс, предава РИА Новости, позовавайки се на източник, близък до специалните сили на сирийската авиация.\r\nИзточник от силите за сигурност на Ливан по-рано съобщи, че самолетите на ВВС на Израел са нанесли ракетен удар от въздушното пространство на страната му по обекти на територията на Сирия. \r\n„Ракетите земя-въздух от 72-ра дивизия на сирийската армия реагираха на агресията на израелската авиация в провинцията Хомс“, съобщи сирийският източник. Виктор Турмаков", "date": "2017.11.02", "title": "РИА Новости: Сирийската противовъздушна отбрана е открила огън в отговор на удара на ВВС на Израел"}
{"url": "http://www.focus-news.net/news/2017/11/02/2452972/reuters-sedem-tela-sa-otkriti-v-migrantski-korab-kray-bregovete-na-libiya.html", "text": "Италианската брегова охрана съобщи, че е открила телата на седем мигранти на кораб край бреговете на Либия. Същевременно близо 900 души са били спасени в сряда, 1 ноември, по време на операции в южната част на Средиземно море, предава  Reuters.\r\nГоворител на бреговата охрана съобщи, че седемте тела са свалени от кораб по време на операция на морските сили на ЕС, опериращи в Средиземно море. Няма допълнителна информация кои са били те и как са загинали. Близо 900 мигранти са спасени в осем отделни мисии. Очаква се те да бъдат докарани в Италия до края на седмицата. \r\nМВР на Италия съобщи, че между януари и октомври 111 397 мигранти са достигнали до Италия в сравнение с 159 427 в същия период през 2016 г. Виктор Турмаков", "date": "2017.11.02", "title": "Reuters: Седем тела са открити в мигрантски кораб край бреговете на Либия"}
{"url": "http://www.focus-news.net/news/2017/11/02/2452973/afp-vlastite-na-sasht-povdignaha-ofitsialni-obvineniya-v-terorizam-sreshtu-izvarshitelya-na-napadenieto-v-nyu-york.html", "text": "Прокуратурата на САЩ обяви, че е повдигнала официални обвинения за тероризъм срещу 29-годишния узбекистански мигрант Сайфуло Саипов, ден след като бе арестуван в Ню Йорк за убийството на осем души, предава  AFP.\r\nПрокуратурата е публикувала документ с повдигнати две обвинения: предоставянето на материална подкрепа и ресурси за чуждестранна терористична организация и за насилие и разруха, извършени с моторно превозно средство.  Виктор Турмаков", "date": "2017.11.02", "title": "AFP: Властите на САЩ повдигнаха официални обвинения в тероризъм срещу извършителя на нападението в Ню Йорк"}
{"url": "http://www.focus-news.net/news/2017/11/02/2452974/ria-novosti-livanskiyat-vanshen-ministar-sastavi-plan-za-reshenie-na-krizata-sas-siriyskite-bezhantsi.html", "text": "Ливанският външен министър Джебран Басил състави план за решаване на кризата със сирийските бежанци, предвиждащ връщането им в родината и го предостави за разглеждане пред правителството, предава РИА Новости.\r\nОколо два милиона сирийци са бежанци в четиримилионен Ливан. Министър-председателят на страната Саад Харири през септември обсъди с руски политици въпроса за завръщането на сирийските бежанци по родните им места.\r\n„Проектът на министъра за безопасното завръщане на сирийските бежанци в стабилните региони на Сирия съответства с ливанската конституция и международното право, както изискват задълженията спрямо теглото на сирийските бежанци, оставило негативен и опасен отпечатък на всички равнища, в това число и върху икономиката и сигурността на Ливан“, съобщи запознат източник от ливанските власти. В плана на Басил се подчертава, че Ливан категорично отказва да натурализира намиращите се на негова територия сирийци. Основното решение на проблема е поетапното им завръщане в родината. \r\nДокументът също така описва принципите на прием на сирийски граждани на територията на Ливан и воденето им под отчет. Басил подчертава необходимостта от „мониторинг на сирийците на ливанска земя, следенето на законната и незаконната трудова дейност, засилването на санкциите по отношение на нарушителите“. Отбелязва се необходимостта световната общност да подкрепя Ливан като приемащи бежанци страна.  Виктор Турмаков", "date": "2017.11.02", "title": "РИА Новости: Ливанският външен министър състави план за решение на кризата със сирийските бежанци"}
{"url": "http://www.focus-news.net/news/2017/11/02/2452975/balgariya-kato-turisticheska-destinatsiya-komentari-v-chuzhdestrannite-medii-agentsiya-fokus.html", "text": "В България разработват 12 винено-кулинарни маршрути за туристите, отбелязва руското електронно издание \"Российская газета\".\r\nПо-голямата част от чуждестранните гости на България са концентрирани предимно по Черноморското крайбрежие на страната. Създаването на специални маршрути, съчетаващи не само дегустацията на вина и традиционни ястия, но и посещения на природни и исторически забележителности, ще привлече вниманието на туристите към вътрешността на България, която също има какво интересно да предложи на гостите си. \r\nСъгласно информацията, разпространена от София, след съгласуване на детайлите с представителите на местните власти и утвърждаването на точните маршрути през юли 2018 г. те ще бъдат включени в проекта \"Аз обичам България\", който рекламира националните туристически обекти. По този начин София се надява да допринесе за популяризирането на културата и традициите на страната, предава Радио \"Фокус\" в рубриката \"Балкански туристически часовник\".\r\nПрез първите осем месеца на текущата година България е посетена от над 6,5 млн. чуждестранни туристи, с осем процента повече, в сравнение със същия период на 2016 г.. Очаква се след създаване на кулинарно-винените маршрути броят им да се увеличи. \r\n***\r\nДесетилетия наред Майорка остава сред най-предпочитаните дестинации за търсещите летни приключения туристи, но има и други държави, които може да предложат по-изгодни пакети за почивки през летния сезон на 2018 г. - като например България, коментира баварският ежедневник Der Münchner Merkur.\r\nЧерноморското крайбрежие на България се превърна в истинска алтернатива на най-големия от Балеарските острови за най-вече онези туристи, които търсят безкрайни забавления. Източноевропейската страна се радва на истински туристически бум, който може да продължи и през следващите години, ако представителите на бранша успеят да привлекат милионите туристи, които до този момент са избирали почивка на Майорка. \r\nШансовете за това не са никак малки, особено като се имат предвид изгодните цени в България. Десетки 4-звездни хотели, разположени по крайбрежната ивица с фин пясък, очакват своите гости, а програмата за забавлението им не се различава от тази, предлагана на португалския остров, предава Радио \"Фокус\" в рубриката \"Балкански туристически часовник\".\r\nЗлатни пясъци е един от българските курорти на Черно море, който през последните години става все по-популярен сред туристите, търсещи забавления. Плажът е идеален за пълноценна почивка преди падането на нощта, когато гостите на курорта може да продължат с разпускането си в някой от многобройните клубове в курорта. \r\nСъс спокойното тюркоазено море и чистия плаж, Златни пясъци е подходящ също и за ваканция на семейства и двойки, които просто искат хубава почивка на плажа или да изследват с велосипед красивата природа на България.\r\n***\r\nСгушеният в подножието на планината Пирин български курорт Банско е сред най-предпочитаните зимни дестинации за македонските туристи. Градчето изобилства от хотели, симпатични ресторантчета и - разбира се, е чудесен ски курорт, отбелязва македонското електронно издание eMagazin.mk.\r\nЧистият планински въздух, минералната вода, изгодните цени и близостта до Македония са основните причини, поради които гражданите на югозападната ни съседка избират Банско за почивката си. Агенциите предлагат настаняване на човек за тридневен престой на база \"ол инклузив\" на цени между 45 и 50 евро. Повечето от хотелите в Банско са с категория четири звезди и предлагат безплатни услуги в спа-центровете, където гостите може да разпуснат с турска баня, финландска сауна, закрит басейн, фитнес центрове или голф игрища. Пътуването с автобус от Македония отнема около четири-пет часа, включително с проверката на границата, предава Радио \"Фокус\" в рубриката \"Балкански туристически часовник\".\r\nИзданието отбелязва, че представителите на туристическия бранш в Македония може да научат много от колегите си в Банско. Там математиката и икономическата логика показват, че е по-добре да се намалят цените с цел привличането на постоянни посетители, за да не висят ключовете окачени постоянно на рецепцията. \r\n***\r\nМного туристи познават България като държава, която предлага възможност за чудесна почивка на плажа. Но си заслужава да се отбележи, че страната може да се похвали с отлични ски курорти като Банско, Пампорово и Боровец, коментира руският информационен портал Smolnews.ru.\r\nТрите зимни курорта са с добре оборудвани писти - във всеки един от тях има лифтове, чрез които туристите да стигнат безпроблемно до върховете на заснежените склонове. Любителите на зимните спортове може да не носят със себе си необходимото оборудване и екипировка за каране на ски или сноуборд - в Банско, Боровец и Пампорово има възможност за наем на всичко необходимо за ски ваканция, при това на разумни цени, предава Радио \"Фокус\" в рубриката \"Балкански туристически часовник\".\r\nОсновните предимства на българските зимни курорти са изгодните цени, обслужване на европейско ниво и не на последно място - удобното им местоположение. За туристите, пожелали да прекарат почивката си в планинските курорти на България, се предлагат услуги за трансфер от летищата. \r\n***\r\nБългарските ски курорти Банско и Боровец са сред предпочитаните дестинации зад граница на сърбите, планиращи зимна почивка, пише белградското електронно издание Blic.\r\nБанско е най-новият ски център в България. С обща дължина от 65 км на мрежата от ски писти, разположеният в планината Пирин български курорт привлича голям брой туристи от съседните страни. Цените за настаняване в хотел с четири или пет звезди в Банско са като средните стойности за нощувка в апартамент в популярния сръбски зимен курорт Копаоник, обясняват туроператорите в западната ни съседка. Зимната ваканция в Банско през декември е на цени от 54 евро на човек за нощувка. Изданието обръща внимание, че посрещането на Нова година в българския курорт струва двойно повече, предава Радио \"Фокус\" в рубриката \"Балкански туристически часовник\".\r\nОт редакцията отбелязват, че най-големият ски център в България е Боровец и като такъв курортът може да предложи на туристите повече от Банско. Разположеният на около 60 км от столицата София курорт има писти, които са адаптирани за начинаещи скиори и за такива, които може да се похвалят с малко по-голям опит в практикуването на зимни спортове. А само няколко минути возене с лифт отвежда гостите на Боровец до най-високите части на планината Рила - истински рай не само за скиорите, но и за любителите на разходките. Пакетите от седем нощувки във вила в началото на декември са на цени от 119 евро на човек, а за посрещане на Нова година офертите започват от 168 евро на човек.", "date": "2017.11.02", "title": "България като туристическа дестинация - коментари в чуждестранните медии (Агенция \"Фокус\")"}
{"url": "http://www.focus-news.net/news/2017/11/02/2452976/reuters-irak-zaplashva-da-podnovi-voennata-operatsiya-sreshtu-kyurdite.html", "text": "Иракските въоръжени сили заплашиха да подновят операцията по поемането на контрола над държаните от кюрдите територии, след като обвини властите там, че забавят предаването на контрола над границите на Ирак с Турция, Иран и Сирия, предава  Reuters.\r\nИракският министър-председател Хайдер ал Абади обяви в петък пауза на офанзивата, започнала на 16 октомври по овладяването на районите, оспорвани от централното правителство и от Кюрдската автономия. Абади нареди икономически и военен отговор срещу кюрдите, след като гласуваха през септември на референдум за независимост, приеман от Багдад като незаконен.  Той заяви, че примирието ще позволи на иракските войници да се разположат без проблеми в оспорваните зони. \r\nИракското командване на въоръжените сили обвини Иракски Кюрдистан, че използва спирането на огъня, „за да си купи време“ и да засили позициите си. „По време на преговорите кюрдите преместват сили и изграждат нова отбрана. Ние няма да го позволим“, пише в официално негово заявление.  Виктор Турмаков", "date": "2017.11.02", "title": "Reuters: Ирак заплашва да поднови военната операция срещу кюрдите"}
{"url": "http://www.focus-news.net/news/2017/11/02/2452977/the-independent-maykal-falan-podade-ostavka-kato-britanski-ministar-na-otbranata-zayavyavayki-che-povedenieto-mu-ne-e-saotvetstvalo-na-standartite.html", "text": "Майкъл Фалън подаде оставка като британски министър на отбраната, заявявайки, че неговото минало поведение може би „не е съответствало на стандартите“, след като бе обвинен в сексуален тормоз. Той е обвинен, че е опипвал журналистка през 2002 г., пише  The Independent. \r\n„Редица обвинения изплуваха на повърхността относно депутатите през последните дни, включително и за мои минали постъпки. Много от тях са лъжливи, но признавам, че в миналото не съответствах на стандартите, които са изисквани във въоръжените сили. Обмислих позицията си и затова подавам оставка като министър на отбраната“, съобщи Фалън в отворено писмо. \r\n„Оценявам сериозният начин, по който министърът е обмислил позицията си и начинът по който дава пример на всички“, заяви британският министър-председател Терез Май. \r\nЖурналистът Джулия Хартли-Брюър, която е била опипвана ,реагира изненадано на оставката, но добави, че се съмнява нейното коляно „да е причината“ за оставката.  Виктор Турмаков", "date": "2017.11.02", "title": "The Independent: Майкъл Фалън подаде оставка като британски министър на отбраната, заявявайки, че поведението му „не е съответствало на стандартите“"}
{"url": "http://www.focus-news.net/news/2017/11/02/2452978/ria-novosti-izraelskite-voenni-otkazaha-da-komentirat-saobshteniyata-za-vazdushen-udar-v-siriya.html", "text": "Израелските военни отказаха да дадат коментар на съобщенията за въздушния удар по Сирия и за причастността си към него. Източници от силите за сигурност на Ливан и Сирия съобщиха, че самолетите на израелската авиация, намиращи се в ливанското въздушно пространство, са атакували обекти на територията на провинция Хомс, а сирийската противовъздушна отбрана е открила ответен огън, предава  РИА Новости.\r\n„В момента отказваме коментар“, съобщиха от пресслужбата на силите за самоотбрана на Израел.\r\nВ средата на октомври израелската авиация унищожи сирийска зенитна батарея в отговор на изстреляна от нея ракета. Израелските власти признаха, че десетки пъти са нанасяли удари по Сирия и най-често ги обясняват с необходимостта да прекъснат доставките на проиранското ливанско шиитско движение „Хизбулла“, чиито военни части са сражават на страната на сирийския президент Башар Асад.  Виктор Турмаков", "date": "2017.11.02", "title": "РИА Новости: Израелските военни отказаха да коментират съобщенията за въздушен удар в Сирия"}
{"url": "http://www.focus-news.net/news/2017/11/02/2452979/the-guardian-dzheremi-korbin-razkritikuva-tereza-mey-che-ne-se-spravya-s-ukrivaneto-na-danatsi.html", "text": "Председателят на британската Лейбъристка партия Джереми Корбин разкритикува министър-председателя Тереза Мей, че не може да се справи с укриването на данъците, добавяйки, че невъзможността супербогатите да бъдат заставени да заплатят справедливото си дължимо показва, че „едни правила са за богатите, а други за останалите“, пише  The Guardian.\r\nКорбин обвини  управляващата Консервативна партия, че блокира законодателството, което да се бори срещу укриването на данъците и финансовите престъпления. Той добави, че размерът на данъците, плащани от най-богатите британци е паднал от 4,4 млрд. лири на 3,5 от 2009 г. насам. Той заяви, че начинът , по който данъчните служби събират данъци от супербогатите, е „бедствен“. \r\nМеждувременно опозиционерът съобщи, че Великобритания се опитва да блокира френското предложение, което да постави задокеанската британска територия Бермуда в черния списък на ЕС за офшорни области.  Виктор Турмаков", "date": "2017.11.02", "title": "The Guardian: Джереми Корбин разкритикува Тереза Мей, че не се справя с укриването на данъци"}
{"url": "http://www.focus-news.net/news/2017/11/02/2452980/validiraha-marka-za-parvoto-ni-rotatsionno-predsedatelstvo-na-saveta-na-es-obzor.html", "text": "Министърът за Българското председателство на Съвета на ЕС 2018 Лиляна Павлова и министърът на транспорта, информационните технологии и съобщенията валидираха днес, в Деня на народните будители, специална пощенска марка „Първо Българско председателство на Съвета на ЕС“.\r\nПо време на церемонията министър Павлова заяви, че българското маркоиздаване се е превърнало в традиция. Тя отбелязва значимите български събития и личности, които остават в хрониката на историята. „Много се радвам, че и Българското председателство влиза като важна част от съвременната история на България и на него вече има посветена пощенска марка“, коментира министър Павлова. Тя лично благодари на министър Московски, на целия екип на министерство и на всички, с които заедно са работили за това Българското председателство да има своя пощенска марка.\r\nЛиляна Павлова благодари на художника Тодор Ангелиев, създателят на логото и визуализацията на марката за Българското председателство. По думите й марката съчетава трите най-важни български символа - кирилицата, шевицата и българският трибагреник, с които се гордеем. „Вярвам, че чрез тях ще представим България по запомнящ се и достоен начин“, каза още министър Павлова. \r\nТиражът на пощенската марка е 62 000 броя и тя ще е част от официалните подаръци, които България ще даде на гостите на председателството. Министър Лиляна Павлова допълни, че марката има своята колекционерска стойност, която с годините ще се повишава и през 2031 г., когато България ще поеме своето второ председателство, ще се издаде и втора. Тя заяви, че в ерата на дигиталната комуникация и IT-технологиите, в издаването на марка има нещо романтично, емоционално, защото всеки би се зарадвал да получи картичка с пощенска марка, не само дигитална. „Затова официалната кореспонденция, която ще водим по време на Българското председателство и на хартия, също ще бъде изпращана със специалната пощенска марка“, каза още министър Павлова.", "date": "2017.11.02", "title": "Валидираха марка за първото ни ротационно председателство на Съвета на ЕС (ОБЗОР)"}
{"url": "http://www.focus-news.net/news/2017/11/02/2452981/ria-novosti-irakski-kyurdistan-saobshti-che-peshmergata-e-gotova-da-zashtitava-interesite-na-avtonomiyata.html", "text": "Ръководството на кюрдската Пешмерга съобщи, че не е постигнало никакви споразумения с иракската армия и е готово да защити интересите на жителите на региона, предава  РИА Новости.\r\nПо-рано обединеното командване на иракската армия заяви, че ръководството на Кюрдската автономия се е отказало от всички по-рано достигнати договорености с Багдад. Иракската армия съобщава, че ръководството на региона и неговите преговарящи напълно са се отказали от съгласувания проект, който е бил обсъден заедно с тях от иракската правителствена делегация. Иракската армия обвини кюрдите, че „просто печелят време“, докато Пешмергата се занимава с преразпределянето на силите си и с изграждане на отбранителни съоръжения. \r\nСпоред заявленията на Пешмергата разпространената от иракската армия информация не отговаря на действителността. Исканията, според кюрдските командири, са „неконституционни, нереални и представляват заплаха за Кюрдския регион и за неговите граждани“. \r\n„Силите на Кюрдистан са непоколебими в своите отбранителни позиции, те няма да се колебаят да защитават живота и конституционните, законни интереси на народа. Ние потвърждаваме, че единственият начин за разрешаването на проблема е политическият диалог, а не езикът на лъжи и заплахи“, пише в официално заявление на Пешмергата.\r\nИракските и кюрдските сили са провели до момента вече три кръга преговори. Правителството в Багдад иска от кюрдите предаването на контрола над граничните пунктове между Иракски Кюрдистан и Турция и над летищата, а също така да съкрати числеността на Пешмергата и да я предаде под командването на Ирак.  Виктор Турмаков", "date": "2017.11.02", "title": "РИА Новости: Иракски Кюрдистан съобщи, че Пешмергата е готова да защитава интересите на автономията"}
{"url": "http://www.focus-news.net/news/2017/11/02/2452982/afp-fbr-izdirva-vtori-uzbekistanets-vav-vrazka-s-napadenieto-v-nyu-york.html", "text": "ФБР съобщи, че издирва втори узбекистански гражданин във връзка с нападението в Ню Йорк, оставило след себе си осем загинали, предава  AFP.\r\nФБР идентифицира мъжа като Мухамадзоир Кадиров, на 32 години, посочвайки, че „издирва информация във връзка със смъртоносното нападение в квартал „Трибека“ в Ню Йорк“.\r\nПо време на нападението узбекистанецът, получил постоянно жителство в САЩ, Сайфуло Саипов вряза камион сред пешеходци и велосипедисти, убивайки осем и ранявайки 12. Властите съобщиха, че той е оставил бележки на арабски език, в които е посочвал „Ислямска държава“.  Виктор Турмаков", "date": "2017.11.02", "title": "AFP: ФБР издирва втори узбекистанец във връзка с нападението в Ню Йорк"}
{"url": "http://www.focus-news.net/news/2017/11/02/2452983/london-evening-standard-britanskiyat-vatreshen-ministar-zayavi-che-kmetat-na-london-tryabva-da-se-zaeme-s-namalyavaneto-na-prestapnostta.html", "text": "Вътрешният министър на Великобритания Амбър Руд заяви на кмета на Лондон Садик Хан да спре да говори за допълнителни средства и да започне да „реже  престъпността“, пише  London Evening Standard.\r\nОтхвърляйки призивите на кмета за отпускането на нови средства за лондонската полиция, министърът заяви, че тя трябва да „спре да се пресяга към химикалката с искания за повече пари“, докато престъпността нараства. Тя добави, че силите на реда трябва да направят повече за сигурността на обществото. \r\nНейните думи следват предупреждението на Хан, че броят на полицаите в британската столица може да падне драстично заради намаляването на бюджета. Той заяви, че броят на полицейските служители може да достигне до най-ниските си равнища от 2002 г. насам.  Виктор Турмаков", "date": "2017.11.02", "title": "London Evening Standard: Британският вътрешен министър заяви, че кметът на Лондон трябва да се заеме с намаляването на престъпността"}
{"url": "http://www.focus-news.net/news/2017/11/02/2452984/reuters-velikobritaniya-iska-ot-libiya-da-ekstradira-brata-na-izvarshiliya-bombenoto-napadenie-v-manchestar.html", "text": "Британската полиция съобщи, че е издала заповед за арест за брата на терориста-камикадзе Салман Абеди, който уби 22 души по време на концерт в Манчестър през май и че прокуратурата е поискала от Либия той да бъде екстрадиран, предаде  Reuters.\r\nСпоред комисар Рус Джаксън от британската полиция, който отговоря за борбата срещу тероризма в Северозападна Англия, полицията вече е издала заповед за арест на по-малкия брат на Салман Абеди – Хашим за убийство, опит за убийство и планиране на взрив. „В момента Хашим Абеди е задържан в Либия и прокуратурата иска от либийските власти да обмислят възможността да го екстрадират във Великобритания“, добави той. Агенция „Фокус“ припомня,  че 22-годишният Салман Абеди се взриви през май след концерта на американската певица Ариана Гранде. 22 души загинаха , а повече от 500 бяха ранени. Виктор Турмаков", "date": "2017.11.02", "title": "Reuters: Великобритания иска от Либия да екстрадира брата на извършилия бомбеното нападение в Манчестър"}
{"url": "http://www.focus-news.net/news/2017/11/02/2452985/the-daily-telegraph-katalunskite-polititsi-zayaviha-che-otkazat-na-karles-puchdemon-da-se-zavarne-v-ispaniya-mozhe-da-gi-vkara-v-zatvora.html", "text": "Бившият каталунски лидер Карлес Пучдемон бе разкритикуван за това, че е избягал в Белгия, вместо да остане в Испания, за да се защити срещу обвиненията, свързани с нелегалния референдум за независимост от миналия месец, пише   The Daily Telegraph.\r\nСпоред Жоан Жосеп Нует, депутат от местния парламент на Каталуния, който в четвъртък ще бъде разпитан от съда в Испания във връзка с обвинения за бунт и злоупотреба с обществени средства, заяви, че Пучдемон е „безотговорен“, бягайки в Брюксел. „Това отношение от Пучдемон може да доведе до това всички привикани в съда да бъдат задържани, защото той показва донякъде, че бягството е възможно“, заяви той. Нует призова Пучдемон да спре да си играе с „жестове“ и да се фокусира за договарянето на законен референдум с Испания. \r\nБившият министър на бизнеса в Каталуния Санти Вила заяви, че ще се защити пред съдиите в Мадрид. Той заяви, че е било наивно да се провежда референдум без да се установят необходимите държавни механизми. „Някои членове на бившето правителство показаха изненадваща наивност за хора на тяхната възраст“, заяви Вила.\r\nМеждувременно управляващата Испанска народна партия се присмя на решението на Пучдемон да избяга в Брюксел. „Повече се притеснявам от това, че компаниите напускат Барселона, отколкото от бягството на Пучдемон“, заяви говорителят на партията Андреа Леви.  Виктор Турмаков", "date": "2017.11.02", "title": "The Daily Telegraph: Каталунските политици заявиха, че отказът на Карлес Пучдемон да се завърне в Испания може да ги вкара в затвора"}
{"url": "http://www.focus-news.net/news/2017/11/02/2452986/parlamentat-uredi-vzaimootnosheniyata-na-obshtinskite-byudzheti-s-darzhavniya-byudzhet-obzor.html", "text": "Парламентът прие окончателни промени в Закона за публичните финанси, дефиниращи взаимоотношенията на общинските бюджети с държавния бюджет. Промените са внесени от Министерски съвет и бяха приети на първо четене на 13 октомври. Парламентът реши да не се допуска общините да натрупват задължения за капиталови разходи, ако не изпълняват планираните си приходи. Според промените не се допуска и увеличение на наличните по бюджета на общината към края на годината просрочени задължения спрямо отчетените към края на предходната година, ако надвишават 5 на сто от отчетените разходи. С промените министърът на финансите ще може да удължи срока за погасяване на безлихвените заеми на общините от централния бюджет с още една година. Ще може и да отпусне еднократно нов заем от централния бюджет за рефинансиране на непогасения размер от заема със срок за възстановяване не по-дълъг от една година. Депутатите решиха удължаването на срока и отпускането на нов заем да се извършва въз основа на мотивирано предложение на кмета на общината и при наличие на решение на общинския съвет. Максималният размер на заема не може да надвишава размерите на общата изравнителна субсидия и целевата субсидия за капиталови разходи на съответната община. Безлихвени заеми няма да се отпускат на общини, когато решението на общинския съвет за поемане на дълг е прието след изтичането на 39 месеца от неговото избиране. \r\nВ дебата по промените секретарят на ПГ на „БСП за България“ Георги Търновалийски посочи: „Управляващите правят нова промяна в текстовете на Закона за публичните финанси, с неясни мотиви, неясно защо“. „Ще продължим с атакуването на правенето на бюджет и промяната му зад гърба на Народното събрание в Конституционния съд“, заяви депутатът. Председателят на Бюджетна комисия и депутат от ГЕРБ Менда Стоянова заяви: „Може би голяма част от вас са останали с впечатление, че даваме право на Министерски съвет със свои постановления да пререшава закона, който е гласуван от Народното събрание. Той да преразпределя излишъци, допълнителни приходи, на който пожелае, в случая – общините. Искам да ви уверя, че това не е така“.\r\nБиляна ИВАНОВА", "date": "2017.11.02", "title": "Парламентът уреди взаимоотношенията на общинските бюджети с държавния бюджет (ОБЗОР)"}
{"url": "http://www.focus-news.net/news/2017/11/02/2452987/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Бившият каталунски лидер Карлес Пучдемон бе разкритикуван за това, че е избягал в Белгия, вместо да остане в Испания, за да се защити срещу обвиненията, свързани с нелегалния референдум за независимост от миналия месец, пише   The Daily Telegraph.\r\nСпоред Жоан Жосеп Нует, депутат от местния парламент на Каталуния, който в четвъртък ще бъде разпитан от съда в Испания във връзка с обвинения за бунт и злоупотреба с обществени средства, заяви, че Пучдемон е „безотговорен“, бягайки в Брюксел. „Това отношение от Пучдемон може да доведе до това всички привикани в съда да бъдат задържани, защото той показва донякъде, че бягството е възможно“, заяви той. Нует призова Пучдемон да спре да си играе с „жестове“ и да се фокусира за договарянето на законен референдум с Испания. \r\nБившият министър на бизнеса в Каталуния Санти Вила заяви, че ще се защити пред съдиите в Мадрид. Той заяви, че е било наивно да се провежда референдум без да се установят необходимите държавни механизми. „Някои членове на бившето правителство показаха изненадваща наивност за хора на тяхната възраст“, заяви Вила.\r\nМеждувременно управляващата Испанска народна партия се присмя на решението на Пучдемон да избяга в Брюксел. „Повече се притеснявам от това, че компаниите напускат Барселона, отколкото от бягството на Пучдемон“, заяви говорителят на партията Андреа Леви. \r\n***\r\nВътрешният министър на Великобритания Амбър Руд заяви на кмета на Лондон Садик Хан да спре да говори за допълнителни средства и да започне да „реже  престъпността“, пише  London Evening Standard.\r\nОтхвърляйки призивите на кмета за отпускането на нови средства за лондонската полиция, министърът заяви, че тя трябва да „спре да се пресяга към химикалката с искания за повече пари“, докато престъпността нараства. Тя добави, че силите на реда трябва да направят повече за сигурността на обществото. \r\nНейните думи следват предупреждението на Хан, че броят на полицаите в британската столица може да падне драстично заради намаляването на бюджета. Той заяви, че броят на полицейските служители може да достигне до най-ниските си равнища от 2002 г. насам. \r\n***\r\n Председателят на британската Лейбъристка партия Джереми Корбин разкритикува министър-председателя Тереза Мей, че не може да се справи с укриването на данъците, добавяйки, че невъзможността супербогатите да бъдат заставени да заплатят справедливото си дължимо показва, че „едни правила са за богатите, а други за останалите“, пише  The Guardian.\r\nКорбин обвини  управляващата Консервативна партия, че блокира законодателството, което да се бори срещу укриването на данъците и финансовите престъпления. Той добави, че размерът на данъците, плащани от най-богатите британци е паднал от 4,4 млрд. лири на 3,5 от 2009 г. насам. Той заяви, че начинът , по който данъчните служби събират данъци от супербогатите, е „бедствен“. \r\nМеждувременно опозиционерът съобщи, че Великобритания се опитва да блокира френското предложение, което да постави задокеанската британска територия Бермуда в черния списък на ЕС за офшорни области. \r\n***\r\nМайкъл Фалън подаде оставка като британски министър на отбраната, заявявайки, че неговото минало поведение може би „не е съответствало на стандартите“, след като бе обвинен в сексуален тормоз. Той е обвинен, че е опипвал журналистка през 2002 г., пише  The Independent. \r\n„Редица обвинения изплуваха на повърхността относно депутатите през последните дни, включително и за мои минали постъпки. Много от тях са лъжливи, но признавам, че в миналото не съответствах на стандартите, които са изисквани във въоръжените сили. Обмислих позицията си и затова подавам оставка като министър на отбраната“, съобщи Фалън в отворено писмо. \r\n„Оценявам сериозният начин, по който министърът е обмислил позицията си и начинът по който дава пример на всички“, заяви британският министър-председател Терез Май. \r\nЖурналистът Джулия Хартли-Брюър, която е била опипвана ,реагира изненадано на оставката, но добави, че се съмнява нейното коляно „да е причината“ за оставката. \r\n***", "date": "2017.11.02", "title": "Преглед на някои от основните теми в британския  печат ( Агенция „Фокус“ )"}
{"url": "http://www.focus-news.net/news/2017/11/02/2452988/afp-fbr-otkri-vtoriya-uzbekistanets-izdirvan-vav-vrazka-s-napadenieto-v-nyu-york.html", "text": "Съдът в САЩ обяви, че е открил втория узбекистанец, издирван във връзка с нападението в Ню Йорк, при което загинаха осем души, предава  AFP.\r\nЗа по-малко от час, след като ФБР публикува снимките на Мухамадзоир Кадиров и призова за предоставяне на информация, заместник-директорът на Бюрото в щата Ню Йорк Уилям Суини заяви, че заподозреният е открит. \r\n„Вече не издирваме личността, за която бе публикувана информация“, заяви Суини по време на пресконференция. „Открихме го“, добави той. Виктор Турмаков", "date": "2017.11.02", "title": "AFP: ФБР откри втория узбекистанец, издирван във връзка с нападението в Ню Йорк"}
{"url": "http://www.focus-news.net/news/2017/11/02/2452989/rossiyskaya-gazeta-ruski-bombardirovachi-tu-22m3-nanesoha-udar-po-teroristite-v-siriya.html", "text": "Шест стратегически бомбардировача Ту-22М3 нанесоха масиран удар по обектите на терористите в Сирия. По данни на руското министерство на отбраната самолетите са излетели от територията на Русия, преминали са над Иран и Ирак, а след това са поразили позициите на терористите, техните складове за муниции в района на град Абу Кемал в провинцията Деир ез Зор, пише   Российская Газета.\r\nОт министерството на отбраната уточниха, че бомбардировачите са били прикривани в небето от изтребители Су-30СМ, специално излетели за това от летище „Хмеймим“. След изпълнението на бойната задача всички руски самолети са се върнали на летищата си на базиране. \r\nПо-рано на 1 ноември в източната част на Средиземно море по обектите на терористите от „Ислямска държава“ в сирийската провинция Деир ез Зор руската подводница „Велики Новгород“ нанесе ракетни удари. Ударът е нанесен по по-рано посочени цели от подводно положение. От министерството на отбраната съобщават, че далечината на полета на ракетите е била между 350 и 700 км. и всички ракети „Калибър“ са попаднали в целта си.  Виктор Турмаков", "date": "2017.11.02", "title": "Российская Газета: Руски бомбардировачи Ту-22М3 нанесоха удар по терористите в Сирия"}
{"url": "http://www.focus-news.net/news/2017/11/02/2452990/reuters-sasht-odobriha-vazmozhnoto-predostavyane-na-poddarzhka-na-iztrebitelite-na-katar.html", "text": "Държавният департамент на САЩ одобри възможната доставка на средства за поддръжка на сумата от 1,1 млрд. долара на Катар за неговите изтребители Ф-15, предаде  Reuters.\r\nАгенцията на Пентагона за сътрудничество в сигурността съобщи, че е уведомила Конгреса за възможната продажба на средства за поддръжка.  Виктор Турмаков", "date": "2017.11.02", "title": "Reuters: САЩ одобриха възможното предоставяне на поддържка на изтребителите на Катар"}
{"url": "http://www.focus-news.net/news/2017/11/02/2452991/nezavisimaya-gazeta-kitay-uvelichava-vnosa-si-na-gaz.html", "text": "Директорът на „Газпром“ Алексей Милер заяви, че икономиката на Китай става все по-ориентирана към газовия отрасъл и че страната увеличава вноса си на газ, пише   Независимая газета.\r\n„Причината е разбираема – собственият добив расте бавно, а тръбопроводните доставки от Централна Азия не съответстват на настоящето търсене“, заяви Милер. Той съобщи, че в момента активно се провежда строителството на газопровода „Силата на Сибир“. \r\n„В момента сме преминали през „екватора“ на строителството“, добави той. Виктор Турмаков", "date": "2017.11.02", "title": "Независимая газета: Китай увеличава вноса си на газ"}
{"url": "http://www.focus-news.net/news/2017/11/02/2452992/deputatite-dadoha-vazmozhnost-za-vpisvane-na-bashtino-ime-v-akta-na-razhdane-na-balgarskite-detsa-rodeni-izvan-stranata-obzor.html", "text": "Депутатите дадоха възможност за вписване на бащино име в акта на раждане на българските деца, родени извън страната. Това се случи след като Народното събрание прие на първо и второ четене промените в Закона за гражданската регистрация, внесени от „Обединени патриоти. Тази промяна се налага, тъй като в резултат на досегашната практика тези деца се записват в регистъра на населението само с две имена – собствено и фамилно. Според тях в българската именна система бащиното име е особено ценно, тъй като олицетворява кръвната, но и социалната връзка с родителя. Избраният правно-технически похват е аналогичен на предвидената от законодателя възможност за добавяне на наставки –ов и –ев и окончание -а за женски род на децата, родени извън страната, така че те да придобият имена, съгласно българската именна система. \r\nС 23 гласа \"за\", 61 - \"против\" и - 66 \"въздържали се\" депутатите отхвърлиха законопроекта на ДПС за промени в Закона за гражданската регистрация, с които се предлагаше да се заличат насилствено наложените имена при „възродителния процес“ в ЕСГРАОН. В рамките на дебата депутатът от \"Обединени патриоти\" Павел Шопов поясни, че законопроектът на \"Обединени патриоти\" е насочен към новородените български граждани в чужбина, а другият, внесен от ДПС, е за починали хора. Той призова всички да гласуват \"против\" законопроекта на ДПС. Халил Летифов от ДПС поясни, че не става въпрос за починали хора, а колегата му Велислава Кръстева посочи, че Павел Шопов и неговата политическа сила са срам за патриотизма. \"Вие сте позор за парламентаризма и политическия елит за България, вие сте \"камък на шията\", който ще потопи ГЕРБ и понеже днес е Ден на будителите ще цитирам Ботев: \"Вий, вий сте идиоти\", каза Кръстева. На това Павел Шопов отговори, че това са били думи на \"една еничарка\". \r\nДеница КИТАНОВА", "date": "2017.11.02", "title": "Депутатите дадоха възможност за вписване на бащино име в акта на раждане на българските деца, родени извън страната (ОБЗОР)"}
{"url": "http://www.focus-news.net/news/2017/11/02/2452994/the-hill-nyuyorkskiyat-nebostargach-empayar-steyt-bilding-shte-ostane-sas-zagaseni-svetlini-v-znak-na-traur-za-napadenieto-v-grada.html", "text": "Небостъргачът „Емпайър стейт билдинг“ ще остане затъмнен за втора поредна нощ в памет на тези, които загинаха по време на терористичното нападение в Ню Йорк, пише  The Hill.\r\nОсем души загинаха и десетки други бяха ранени, след като камион се вряза в пешеходци и велосипедисти в нюйоркския квартал „Трибека“. Заподозреният Сайфуло Саипов, узбекистанец, е пристигнал в САЩ през 2010 г. на лотариен принцип според министерството на вътрешната сигурност на страната. Властите смятат, че нападението е било планирано няколко седмици.\r\nПрезидентът на САЩ Доналд Тръмп заяви, че нападението е причина да наложи по-строги мерки за сигурност и да намали миграцията към страната. „Трябва да станем по-твърди и умни. Трябва да бъдем по-политически некоректни“, заяви той.  Виктор Турмаков", "date": "2017.11.02", "title": "The Hill: Нюйоркският небостъргач „Емпайър стейт билдинг“ ще остане със загасени светлини в знак на траур за нападението в града"}
{"url": "http://www.focus-news.net/news/2017/11/02/2452995/interfaks-kray-bregovete-na-meksiko-e-registrirano-zemetresenie-s-magnitud-60.html", "text": "Единната геофизическа служба на Руската академия на науките съобщи, че в Тихия океан край бреговете на Мексико е регистрирано земетресение с магнитуд 6,0 по скалата на Рихтер, предаде  Интерфакс.\r\nЗеметресението е регистрирано в 1:29 часа българско време с координати 14,97 градуса северна ширина и 94,94 градуса западна дължина. Епицентърът е на 182 км. югоизточно от град Салина Крус. Интензивността на земетресението се оценява като „разрушителна“.\r\nПо-рано в този район са регистрирани нееднократни земетресения, най-мощното от които бе на 8 ептември с магнитуд 8,4 по скалата на Рихтер.  Виктор Турмаков", "date": "2017.11.02", "title": "Интерфакс: Край бреговете на Мексико е регистрирано земетресение с магнитуд 6,0"}
{"url": "http://www.focus-news.net/news/2017/11/02/2452996/izvestiya-rusiya-nastoyava-za-sreshta-vav-format-52-po-otnoshenie-na-pridnestrovieto.html", "text": "Заместник-министърът на външните работи на Русия Григорий Карасин заяви, че Москва призовава до края на годината да се свика среща във формат „5+2“ по разрешаването на проблемите около непризнатата Приднестровска република, за да не достига до точка на кипене ситуацията в региона, пише  Известия.\r\nСпоред него Русия вече няколко месеца настоява за среща във формата „5+2“ (Молдова и Приднестровието, Русия, Украйна, ОССЕ, ЕС и САЩ).  Карасин отбеляза, че официално ОССЕ трябва да събере всичките участници на преговорите, а тя в момента е председателствана от Австрия. \r\n„Не е съвсем ясно защо австрийското председателство в ОССЕ се бави, опирайки се на това, че всяка официална среща във формата „5+2“ трябва да завършва с подписването на мащабни договорености между Кишинев и Тираспол“, заяви заместник-министърът.\r\nТой отбеляза, че това забавя мирния процес и дори изостря ситуацията. В руското министерство смятат, че в момента са необходими практически действия, иначе всичко ще се изчерпи с безкрайни спорове и дискусии.  Виктор Турмаков", "date": "2017.11.02", "title": "Известия: Русия настоява за среща във формат „5+2“ по отношение на Приднестровието"}
{"url": "http://www.focus-news.net/news/2017/11/02/2452997/ria-novosti-nikolas-maduro-zaplashi-opozitsiyata-che-nyama-da-ya-pusne-na-izborite.html", "text": "Президентът на Венецуела Николас Мадуро заплаши опозицията да лиши партиите ѝ от възможност да участват в по-нататъшните избори, ако продължават да саботират изборния процес, предава РИА Новости.\r\nПо-рано водещите политически сили на опозицията заявиха, че отказват да участват в местните избори през декември тази година, след като по време на изборите за провинциални губернатори в 18 от 23 щата победиха кандидатите на управляващата партия. Тогава опозицията изрази съмнения в достоверността на резултатите в редица административни единици. \r\n„Ще ги лишим от правоспособността в тези избирателни процеси, които ще се проведат в бъдеще“, заяви Мадуро. Така той подкрепи предложението на назначения от националното учредително събрание главен прокурор на Венецуела за началото на разследването по отношение на тези опозиционери, които искат да саботират изборите през декември. \r\n„Трябва да има правосъдие. Стига призиви за начало на избори, а след това да се подпалва страната и да се саботират избирателните секции“, заяви президентът на Венецуела.  Виктор Турмаков", "date": "2017.11.02", "title": "РИА Новости: Николас Мадуро заплаши опозицията, че няма да я пусне на изборите"}
{"url": "http://www.focus-news.net/news/2017/11/02/2452998/moskovskiy-komsomolets-iran-razchita-zaedno-s-rusiya-da-izolira-sasht.html", "text": "Коментирайки посещението в Техеран на руския президент Владимир Путин, духовният лидер на Иран аятолах Али Хаменей заяви, че сътрудничеството с Русия е приоритетно за страната му, защото носи не само икономически , но и политически „дивиденти“, пише  „Московский комсомолец“.\r\nСпоред Хаменей сътрудничеството с Русия е много изгодно и за двете страни, защото способства за излизането им от влиянието на САЩ. Според него Иран и Русия могат да спечелят много, ако координират своите действия на международната сцена и да работят заедно. \r\nВ качеството на контрамерки за влиянието на САЩ Хаменей предложи на руския президент да се откаже от използването на долара в търговията между двете държави. \r\n\"Съвместните усилия на Русия и на Иран са способни да отразят санкциите на САЩ и да изолират Америка, отказвайки се от долара и заменяйки го с националните валути в двустранните и многостранни операции“, пише в официално заявление на Хаменей. „Изолирайки Вашингтон, Москва и Техеран ще могат да възстановят мира в Близкия изток“, уверен е иранският духовен лидер.  Виктор Турмаков", "date": "2017.11.02", "title": "„Московский комсомолец“ : Иран разчита заедно с Русия да изолира САЩ"}
{"url": "http://www.focus-news.net/news/2017/11/02/2452999/pochetohme-narodnite-buditeli-obzor.html", "text": "С различни събития в цялата страна бе отбелязан Денят на народните будители, 1 ноември – празник на всички ученици, учители, студенти, университетски преподаватели, книжовници, читалищни работници, учени и журналисти. \r\nПразникът е честван за пръв път в Пловдив през 1909 г. В този ден православната църква отдава почит към покровителя на българския народ Св. Иван Рилски. В Деня на народните будители почитаме делото на всички просветители, възрожденци и борци за духовна независимост на България. Официалното включване в празничния календар на страната става през 1922 г. В 1945 г. честването на деня е отменено от комунистическия режим. Традицията е възобновена през 1992 г. по идея на проф. Петър Константинов. Сред най-тачените български народни будители са Свети Иван Рилски, Неофит Бозвели, Неофит Рилски, Иван Селимински, братята Димитър и Константин Миладинови, Георги Стойков Раковски, Васил Априлов, Васил Левски, Христо Ботев, Стефан Караджа, Хаджи Димитър, Любен Каравелов, Добри Чинтулов, Никола Бацаров, Иван Вазов, Григор Пърличев, Александър Екзарх, Никола Бобев, Стефан Антонов, Иван Богоров, Нешо Бончев, Найден Геров и много други. \r\nВ словото си по случай празника държавният глава Румен Радев заяви, че в съзнанието на българина будителството сродява светеца, писателя, артиста, даскала, революционера и просветителя. Радев допълни, че в демократични времена будителите са призвани да се борят с невежеството и конформизма, с примирението и кича, с лукавата реч и посредствеността. „Будителите са мисионерите на културата, морала и свободата. Но будителите не са само хората от портретите – често това са и тихите герои на нашето съвремие. Учители в селски училища, пазители на правописа в социалните мрежи, почтени журналисти – на тях днес искам да благодаря. А на вас, днешните будители, благодаря за честта да отбележим заедно този светъл за всеки българин ден. Честит празник!“, каза още Румен Радев.Петър Стоянов коментира, че въпросът е не само да отдадем дължимата почит на народните будители, а да се замислим какво трябва да направим днес.  По думите му трябва да сме наясно, че нищо няма да се постигне, ако не обърнем взор към семейството, училището и църквата. „Там се създава манталитетът на една нация, манталитетът на бъдещето. Този манталитет, тази тъкан на българския народ, която беше разрушена по времето на комунистическия режим, поради което деморализацията продължава и днес. Ето защо, ако днес говорим за народни будители, то това трябва да са хората, които да започнат от началото, от дъното, от най-отдолу – от семейството, от училището, от църквата“, каза още Петър Стоянов.Георги Първанов заяви, че вероятно мнозина мислят, че от тях вече нищо не зависи. „Надявам се да се събуди националният дух. Денят на будителите е много силен национален празник, с общославянски измерения“, каза още той и допълни, че не са много народите в Европа, а и по света, които имат два празника на духовността, както ние имаме 24 май и 1 ноември. „Това е една признателност за онези, които са дали всичко от себе си, дори живота си, за да я има България, българската нация. Освобождението на България първо става духовно. Духовната Санстефанска България е била очертана благодарение на усилията на православната ни църква, училища, читалища“, коментира още Георги Първанов.\r\nСпоред Росен Плевнелиев трябва да се върнем отново към идеята, че това е празник, който се обръща преди всичко към младите, които да научат урока на историята. „Нагледахме се на криво разбран национализъм, на популизъм, на хора, които се кълнат в Левски и Ботев, но правят точно обратното на техния завет“, коментира Плевнелиев. По думите му затова трябва да се даде на младите истината за миналото, да им се помогне да гледат напред, стъпили здраво на корените на нашата история. „Защото Левски ни казваше, че трябва да бъдем равни на европейските народи, това още не е постигнато. Левски ни казваше, че трябва да изградим чиста и свята република, не сме я постигнали, а това зависи от всеки един от нас. Зависи от всеки един от нас да постигнем завета“, допълни Росен Плевнелиев.\r\nПо повод празника министър-председателят Бойко Борисов заяви, че националното самосъзнание, ценностите и културата ни днес са плод на усилията на хиляди българи - книжовници, просветители и революционери. По думите му именно осъзнатата почит към предците и оценяването на съвременните будители са мостът към по-доброто ни бъдеще. Вицепремиерът Валери Симреонов отбеляза, че българинът трябва да се събуди най-вече от късогледството, от това да гледа само в ежедневието си и да се опита да разбере, че хубава или лоша, това е единствената родина, която имаме. Той пожела на хората да се гордеят, че са българи, да изживеят пълноценно този празник и всеки божи ден да се опитват нещо да направят не само за себе си и за семействата си, но и за държавата.\r\nВ интервю за Агенция „Фокус“ началникът на Военна академия „Г. С. Раковски“ ген.-майор Груди Ангелов коментира, че Денят на народните будители показва единството на българската нация – днес празнуват хората с перо и хората с оръжие. По повод празника ген.-майор Ангелков поздрави курсантите, читателите и слушателите на „Фокус“, преподавателите и всички студенти, които се обучават във Военна академия и във всички военни учебни заведения – Военния университет във Велико Търново със своите филиали в Шумен и Долна Митрополия и Военноморското училище във Варна. „Искам да им пожелая да бъдат преди всичко здрави, да не забравят, че са българи и че трябва да са готови винаги да защитят своята Родина“, каза ген.-майор Груди Ангелов.", "date": "2017.11.02", "title": "Почетохме народните будители (ОБЗОР)"}
{"url": "http://www.focus-news.net/news/2017/11/02/2453000/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Коментирайки посещението в Техеран на руския президент Владимир Путин, духовният лидер на Иран аятолах Али Хаменей заяви, че сътрудничеството с Русия е приоритетно за страната му, защото носи не само икономически , но и политически „дивиденти“, пише  „Московский комсомолец“.\r\nСпоред Хаменей сътрудничеството с Русия е много изгодно и за двете страни, защото способства за излизането им от влиянието на САЩ. Според него Иран и Русия могат да спечелят много, ако координират своите действия на международната сцена и да работят заедно. \r\nВ качеството на контрамерки за влиянието на САЩ Хаменей предложи на руския президент да се откаже от използването на долара в търговията между двете държави. \r\n\"Съвместните усилия на Русия и на Иран са способни да отразят санкциите на САЩ и да изолират Америка, отказвайки се от долара и заменяйки го с националните валути в двустранните и многостранни операции“, пише в официално заявление на Хаменей. „Изолирайки Вашингтон, Москва и Техеран ще могат да възстановят мира в Близкия изток“, уверен е иранският духовен лидер. \r\n***\r\n Заместник-министърът на външните работи на Русия Григорий Карасин заяви, че Москва призовава до края на годината да се свика среща във формат „5+2“ по разрешаването на проблемите около непризнатата Приднестровска република, за да не достига до точка на кипене ситуацията в региона, пише  Известия.\r\nСпоред него Русия вече няколко месеца настоява за среща във формата „5+2“ (Молдова и Приднестровието, Русия, Украйна, ОССЕ, ЕС и САЩ).  Карасин отбеляза, че официално ОССЕ трябва да събере всичките участници на преговорите, а тя в момента е председателствана от Австрия. \r\n„Не е съвсем ясно защо австрийското председателство в ОССЕ се бави, опирайки се на това, че всяка официална среща във формата „5+2“ трябва да завършва с подписването на мащабни договорености между Кишинев и Тираспол“, заяви заместник-министърът.\r\nТой отбеляза, че това забавя мирния процес и дори изостря ситуацията. В руското министерство смятат, че в момента са необходими практически действия, иначе всичко ще се изчерпи с безкрайни спорове и дискусии. \r\n***\r\nДиректорът на „Газпром“ Алексей Милер заяви, че икономиката на Китай става все по-ориентирана към газовия отрасъл и че страната увеличава вноса си на газ, пише   Независимая газета.\r\n„Причината е разбираема – собственият добив расте бавно, а тръбопроводните доставки от Централна Азия не съответстват на настоящето търсене“, заяви Милер. Той съобщи, че в момента активно се провежда строителството на газопровода „Силата на Сибир“. \r\n„В момента сме преминали през „екватора“ на строителството“, добави той.\r\n***\r\n Шест стратегически бомбардировача Ту-22М3 нанесоха масиран удар по обектите на терористите в Сирия. По данни на руското министерство на отбраната самолетите са излетели от територията на Русия, преминали са над Иран и Ирак, а след това са поразили позициите на терористите, техните складове за муниции в района на град Абу Кемал в провинцията Деир ез Зор, пише   Российская Газета.\r\nОт министерството на отбраната уточниха, че бомбардировачите са били прикривани в небето от изтребители Су-30СМ, специално излетели за това от летище „Хмеймим“. След изпълнението на бойната задача всички руски самолети са се върнали на летищата си на базиране. \r\nПо-рано на 1 ноември в източната част на Средиземно море по обектите на терористите от „Ислямска държава“ в сирийската провинция Деир ез Зор руската подводница „Велики Новгород“ нанесе ракетни удари. Ударът е нанесен по по-рано посочени цели от подводно положение. От министерството на отбраната съобщават, че далечината на полета на ракетите е била между 350 и 700 км. и всички ракети „Калибър“ са попаднали в целта си. \r\n***", "date": "2017.11.02", "title": "Преглед на някои от основните теми в руския  печат ( Агенция „Фокус“ )"}
{"url": "http://www.focus-news.net/news/2017/11/02/2453001/new-york-post-dvama-dushi-sa-zaginali-pri-strelba-v-shtata-kolorado.html", "text": "Двама души са загинали и един е ранен по време на стрелба, открита в супермаркет в американския щат Колорадо. Местните медии съобщават, че стрелците са двама и все още са на свобода, пише New York Post.\r\nВластите молят хората в близост до супермаркета в град Торнтън да стоят надалеч от мястото на инцидента. Обектът е евакуиран. В момента екипи на ФБР пътуват към града. \r\nМестната полиция потвърди, че има двама загинали мъже и една ранена жена. Не е предоставена информация за състоянието ѝ. Виктор Турмаков", "date": "2017.11.02", "title": "New York Post: Двама души са загинали при стрелба в щата Колорадо"}
{"url": "http://www.focus-news.net/news/2017/11/02/2453002/interfaks-si-dzinpin-izrazi-nadezhda-za-razvitie-na-zdravi-otnosheniya-s-kndr.html", "text": "Президентът на Китай Си Дзинпин изрази надежда за стабилно развитие на отношенията с КНДР, предава  Интерфакс.\r\n„Искам да пожелая, че в новата обстановка на съвместни усилия на китайската и севернокорейската страна да бъде обезпечена със устойчиво, здраво и стабилно развитие на отношенията между двете страни“, заяви Си Дзинпин в поздравителна телеграма към КНДР. \r\nКитайският ръководител отбеляза, че такива отношения могат да доведат до „защитата на мира в региона, стабилността и общия разцвет“. \r\nНаблюдателите обръщат внимание, че поздравлението на Дзинпин е значително по-сдържано от преди, което е белег на охлаждането в отношенията между двете държави заради явното недоволство на Китай от развитието на севернокорейската ядрена програма. КНДР от своя страна демонстрира неудовлетворение, че Китай, явяващ се неин основен партньор, се е присъединил към санкциите на Съвета за сигурност на ООН срещу нея.  Виктор Турмаков", "date": "2017.11.02", "title": "Интерфакс: Си Дзинпин изрази надежда за развитие на „здрави“ отношения с КНДР"}
{"url": "http://www.focus-news.net/news/2017/11/02/2453003/chez-razpredelenie-balgariya-startira-proekt-za-naemane-i-obuchenie-na-bezrabotni-litsa-obzor.html", "text": "„ЧЕЗ Разпределение България“ стартира проект за наемане и обучение на безработни лица. Това стана ясно по време на пресконференция, на която директорът на Дирекция  „Човешки ресурси” в дружеството Евгения Накова и ръководителят на проекта Ваня Траянова внесоха повече яснота относно реализирането му.\r\nВ рамките на проекта дружеството планира да осигури работа и професионално обучение на 14 безработни лица. Проектът е стартирал на 2 май 2017г. и ще продължи до 2 септември догодина, а според изискванията на програмата повече от половината от наетите лица следва да принадлежат към уязвимите групи. Това са хора без квалификация, трайно отдалечени от пазара на труда и са на възраст над 54 г., както и младежи до 29-годишна възраст.\r\nЕвгения Накова поясни, че спечеленият проект е по Оперативна програма „Ново работно място 2015”, който се явява отлична възможност на много от работодателите в страната да отговорят на предизвикателствата, които стоят на пазара на труда. „Все по-често говорим за липсата на кадри с подходяща квалификация и умения. От дълги години ние разработваме програми и инициативи, които са насочени именно в тази сфера”, аргументира се тя и допълни, че по този начин дружеството допринася за изграждането на млади кадри в сектор „Енергетика”. По думите ѝ ЧЕЗ работи в тясно партньорство и с всички професионални гимназии, които са на лицензионната територия на дружеството.\r\nОт своя страна ръководителят на проекта Ваня Траянова допълни, че наетите лица ще бъдат от градовете София, Монтана и Враца – градове, където дружеството оперира, но има недостиг на кадри. Ръководителят на проекта подчерта още, че той дава възможност на всеки, който желае, да стане член на „голямото семейство на ЧЕЗ”. „В момента сме пуснали заявки до всички бюра по труда в тези градове и за наше голямо щастие се оказа, че имаме доста заявки и кандидати – лица, които желаят да станат работещи в ЧЕЗ Разпределение. От тези 14 лица, 8 ще обучим      ще получат втора квалификационна степен по специалност „Електрически инсталации”, обясни още Ваня Траянова и подчерта, че те ще постъпят на работа в срок до 1 година, а дружеството поема задължение да ги остави на работа и след приключването на проекта, ако те са кадри, на които може да се разчита.\r\nПроектът се осъществява с финансовата подкрепа на Европейския социален фонд и национално съфинансиране. Общият размер на безвъзмездната финансова помощ е 146 526,72 лева, от които 85% са европейско, а 15% са национално съфинансиране.\r\nИван ЛАЗАРОВ", "date": "2017.11.02", "title": "„ЧЕЗ Разпределение България“ стартира проект за наемане и обучение на безработни лица (ОБЗОР)"}
{"url": "http://www.focus-news.net/news/2017/11/02/2453004/reuters-spored-senator-republikanets-kongresat-na-sasht-tryabva-da-nalozhi-regulatsii-varhu-tnar-ustroystva-bamp-stok.html", "text": "Според сенатора-републиканец от САЩ Джон Корнин Конгресът трябва да регулира т.нар. „бъмп-сток“ устройства, които позволиха на нападателя Лас Вегас да стреля по-бързо с полуавтоматичното си оръжие, предаде  Reuters.\r\nКорнин заяви, че Бюрото за алкохол, тютюн, огнестрелно оръжие и експлозиви на САЩ няма  правомощията за регулиране на „бъмп-сток“ устройствата, „а може би това е нещо, което трябва да обмислим да им дадем“. \r\n„Искам да се направи изслушване на Бюрото, което по време на администрацията на бившия президент Барак Обама, заяви, че не би искало да ги регулира. Не съм съгласен“, заяви сенаторът от Тексас. Агенция „Фокус“ припомня , че на 1 октомври стрелецът в Лас Вегас откри огън по зрителите на музикален фестивал, убивайки 58 души и ранявайки други 500, преди да се самоубие. Устройствата са легални и позволяват на полуавтоматичното оръжие да стреля като автоматично, чието притежание е силно ограничено в САЩ. „Слайд файър солюшънс“- компанията произвеждаща тези приставки обяви, че ще поднови продажбата им, след като временно я спря след стрелбата в Лас Вегас.  Виктор Турмаков", "date": "2017.11.02", "title": "Reuters: Според сенатор-републиканец Конгресът на САЩ трябва да наложи регулации върху т.нар. устройства „бъмп-сток“"}
{"url": "http://www.focus-news.net/news/2017/11/02/2453005/futbol-livarpul-i-sevilya-s-pobedi-v-grupa-e-na-shampionska-liga.html", "text": "Ливърпул и Севиля спечелиха домакинствата си от четвъртия кръг в група \"Е\" и увеличиха шанса за класиране на осминафиналите в Шампионска лига. Английският гранд Ливърпул отново победи словенския шампион Марибор с 3:0, след като преди две седмици го унизи със 7:0 като гост.\r\nВ другата среща Севиля надви у дома Спартак (Москва) с 2:1 и взе частичен реванш за поражението с 1:5 в руската столица миналия кръг. Ивелин Попов се появи като резерва за Спартак в 71-ата минута, но не успя да помогне на съотборниците си да избегнат поражението.", "date": "2017.11.02", "title": "Футбол: Ливърпул и Севиля с победи в група „Е“ на Шампионска лига"}
{"url": "http://www.focus-news.net/news/2017/11/02/2453006/pregled-na-mezhdunarodnite-novini-do-6-chasa-agentsiya-fokus.html", "text": "Британският министър на отбраната Майкъл Фалън подаде оставка след обвинения в сексуален тормоз, предава  AFP.\r\nПрессекретар на министерството на отбраната на Великобритания потвърди оставката и цитира министъра, обявил в официално свое заявление, че неговото минало поведение е било недопустимо.\r\nФалън по-рано се извини, че е поставил ръката си върху коляното на журналистка през 2002 г. \r\n***  Италианската брегова охрана съобщи, че е открила телата на седем мигранти на кораб край бреговете на Либия. Същевременно близо 900 души са били спасени в сряда, 1 ноември, по време на операции в южната част на Средиземно море.\r\nГоворител на бреговата охрана съобщи, че седемте тела са свалени от кораб по време на операция на морските сили на ЕС, опериращи в Средиземно море. Няма допълнителна информация кои са били те и как са загинали. Близо 900 мигранти са спасени в осем отделни мисии. Очаква се те да бъдат докарани в Италия до края на седмицата. \r\nМВР на Италия съобщи, че между януари и октомври 111 397 мигранти са достигнали до Италия в сравнение с 159 427 в същия период през 2016 г.\r\n*** Президентът на САЩ Доналд Тръмп заяви в сряда, че узбекистанският имигрант, обвинен за убийството на осем души, по време на терористичното нападение в Ню Йорк, е „животно“ и призова за по-бързо и по-тежко наказание за извършителят.\r\n„Днес, ние оплакваме жертвите на ужасяващата терористична атака в Ню Йорк, осъществена само на няколко пресечки от Световния търговски център“, заяви американският президент, преди началото на срещата на кабинета му, организирана заради терористичното нападение.\r\n„Администрацията координира от близо действията на федералната и местната полиция за разследването на атаката и за разследването на това животно, което я осъществи“, заяви Тръмп и добави, че властите „трябва да излязат с наказание, което е много по-бързо и много по-тежко, от наказанията, които получават тези животни в момента“.\r\n„Те се задържат в съда с години. Никой не знае какво се случва в края. Трябва ни бързо правораздаване и тежки наказания. Много по-бързо и по-тежко, отколкото в момента. Това, което имаме в момента е някакъв майтап и повод за подигравки“, подчерта американският държавен глава.\r\n***  Единната геофизическа служба на Руската академия на науките съобщи, че в Тихия океан край бреговете на Мексико е регистрирано земетресение с магнитуд 6,0 по скалата на Рихтер.\r\nЗеметресението е регистрирано в 1:29 часа българско време с координати 14,97 градуса северна ширина и 94,94 градуса западна дължина. Епицентърът е на 182 км. югоизточно от град Салина Крус. Интензивността на земетресението се оценява като „разрушителна“.\r\nПо-рано в този район са регистрирани нееднократни земетресения, най-мощното от които бе на 8 ептември с магнитуд 8,4 по скалата на Рихтер. \r\n*** Системите за противовъздушна отбрана на Сирия са отговорили на въздушния удар на израелската авиация в провинцията Хомс.\r\nИзточник от силите за сигурност на Ливан по-рано съобщи, че самолетите на ВВС на Израел са нанесли ракетен удар от въздушното пространство на страната му по обекти на територията на Сирия. \r\n„Ракетите земя-въздух от 72-ра дивизия на сирийската армия реагираха на агресията на израелската авиация в провинцията Хомс“, съобщи сирийският източник.\r\n*** Правителството на Ирак реши да проведе парламентарни избори на 15 май следващата година.\r\nРешението трябва да бъде потвърдено от парламента и президента на страната, най-малко 90 дни преди датата на изборите, преди то да бъде окончателно, според изборната комисия на близкоизточната държава.\r\nИрак е съставен от 18 провинции, като всяка от тях избира между 7 и 34 представителя, в зависимост от населението си.\r\nОсем места в парламента са предоставени, по право, на малцинствата: пет за християните, едно за сабейците, едно за язидите и едно за шабаците.\r\nПарламентът  е съставен от 328 депутати, които имат 4-годишен мандат. Последните избори се проведоха през април 2014 година, когато спечели коалицията, оглавявана от тогавашния премиер Нури ал Малики.\r\nМалики предаде поста си на Хайдер ал Абади през август 2014 година заради международен натиск и нашествието на терористите от „Ислямска държава“ на територията на Ирак.\r\n*** Най-малко 16 души загинаха, а още около 100 са ранени, след взрив в Топлоелектрическата централа „Рай-Барели“ в северната част на Индия.\r\nПо-рано имаше информация за 10 загинали, но според последната информация на местните власти, те са се увеличили до 16. Причина за аварията е станал взрив на тръба на един от котлите, който е в експлоатация от 30 години. За момента работата на централата е преустановена.", "date": "2017.11.02", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/11/02/2453007/ria-novosti-kitayskoto-pravitelstvo-potvardi-che-donald-tramp-shte-poseti-pekin-mezhdu-8-i-10-noemvri.html", "text": "Китайското външно министерство окончателно потвърди, че първото официално посещение в Пекин на президента на САЩ Доналд Тръмп ще премине между 8 и 10 ноември, предава РИА Новости.\r\n„Президентът Тръмп ще посети Китай между 8 и 10 ноември по покана на президента на Китай Си Дзинпин“, пише в официално заявление на МВнР на Китай. Отбелязва се, че по време на посещението „лидерите на двете страни ще обменят гледни точки по въпросите на двустранните отношения, а също така по основните международни проблеми“.  Виктор Турмаков", "date": "2017.11.02", "title": "РИА Новости: Китайското правителство потвърди, че Доналд Тръмп ще посети Пекин между 8 и 10 ноември"}
{"url": "http://www.focus-news.net/news/2017/11/02/2453008/afp-donald-tramp-zayavi-che-napadatelyat-v-nyu-york-tryabva-da-bade-ekzekutiran.html", "text": "Президентът на САЩ Доналд Тръмп заяви, че извършителят на нападението в Ню Йорк, убил осем души, трябва да бъде екзекутиран, предаде  AFP.\r\n„Терористът от Ню Йорк бе щастлив, искайки да се закачи знаме на „Ислямска държава“ в болничната си стая. Той уби осем души, рани тежко 12. Трябва да се осъди на смърт“, заяви Тръмп в профила си в социалната мрежа „Туитър“.  Виктор Турмаков", "date": "2017.11.02", "title": "AFP: Доналд Тръмп заяви, че нападателят в Ню Йорк трябва да бъде екзекутиран"}
{"url": "http://www.focus-news.net/news/2017/11/02/2453009/futbol-totnam-se-klasira-za-osminafinalite-na-shampionska-liga-sled-pobeda-nad-real-madrid.html", "text": "Тотнъм победи европейския клубен шампион Реал Мадрид с 3:1 на \"Уембли\" в среща от четвъртия кръг на група \"H\" и си осигури място на осминафиналите в Шампионската лига. Герой на мача стана Деле Али, който отбеляза два гола.\r\nВ другата среща Борусия (Дортмунд) отново завърши 1:1 с гостуващия кипърски шампион АПОЕЛ (Никозия). При същия резултат бе приключил и мачът в Кипър преди две седмици.\r\nСлед тези резултати Тотнъм е лидер в групата с 10 точки и със сигурност ще играе на осминафиналите. Реал (Мадрид) е втори със 7 и само на точка от следващата фаза. Борусия (Дортмунд) има 2 на третата позиция, АПОЕЛ е на дъното с една точка.", "date": "2017.11.02", "title": "Футбол: Тотнъм се класира за осминафиналите на Шампионска лига след победа над Реал Мадрид"}
{"url": "http://www.focus-news.net/news/2017/11/02/2453010/aktualna-patna-obstanovka.html", "text": "Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Това съобщиха от пресцентъра на Агенция „Пътна инфраструктура“. \r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: Област София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 15.11.2017 г.; от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 20.11.2017 г.\r\nАМ „Хемус“: Област София: ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.;ограничено движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 17.11.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; Ограничено движението в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна. Срок до 24.11.2017 г.;\r\nОбласт Варна: движението по АМ „Хемус” в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ „Хемус” на  пътен възел \"Слънчево\" при км 412+500. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: Област София: Ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в лявото платно /посока София/, като в участъка от км 8+160 до км 9+580 от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък от 16:00 часа до 19:00 часа – една лента в посока София и две ленти в посока Благоевград от км 8+210 до км 9+430. През останалата част на денонощията, включително и съботните дни от км 8+210 до км 9+430 – една лента в посока София и една лента в посока Благоевград. Скоростта на движение се ограничава до 50 км/ч. Срок до 10.11.2017 г.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; движение в едно платно по път I-1 София-Перник при Владая от км 279+170 до км 281+100, поради поетапни ремонтни дейности и в двете платна. Движението в посока Перник се осъществява поетапно в двете платна. Движението в посока София се извършва по обходен маршрут през с. Владая. Срок до 05.11.2017 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.\r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе – София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 30.11.2017 г.; \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nобласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.; \r\nОбласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 10.11.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: Движението по път I-6 „Граница Македония-Гърляно-о.п.Кюстендил-Радомир-Перник-София“ в участъка от с. Вратца до гр. Кюстендил от км 13+000 до км 23+000 се осъществява с повишено внимание поради полагане на хоризонтална напречна маркировка. Сигнализирано с необходимите пътни знаци. Срок до 03.11.2017 г.\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Силистра: Ремонт на надлъжни и напречни пукнатини с битумна паста на пътя с. Черковна – с.Раздел-с. Загориче от км 44+000 до км 57+000. Движението се извършва с повишено внимание, като е създадена ВОБД с предупредителни пътни знаци и конуси. Срок до 05.11.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; \r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; път ІІІ-1972: Движението по път ІІІ-1972 Сатовча – Доспат  при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението на МПС над 10 т по път II-79 Средец – Бургас в участъка от Бургас до Константиново е ограничено. \r\nОбходен маршрут: път II-53 Средец – разклон с. Малина, път III-795 с. Малина – Карнобат, път I-6 Карнобат – Бургас. Срок до 03.11.2017  г.\r\nПът II-99: Движението по път II-99 в участъка Бургас – р.Караагач от км 0+000 до км 49+000 се извършват ремонтни дейности по асфалтовата настилка. Движението се регулира от пътни знаци.Срок до 06.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина-Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 15.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС под 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 06.11.2017 г.; \r\nПът III-1002: Движението по път III-1002 Враца-Леденика от км 0+162 до км 0+632, в град Враца е ограничено поради реконструкция.\r\nОбходен маршрут: ул. „Христо Ботев“-ул. „Илинден\" - ул. „Васил Кънчов“ - ул. „Христо Ботев“. Срок до 21.11.2017 г.\r\nПът III-1306: Движението по път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание поради стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.; \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 03.11.2017 г; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км 71+032 до км 72+462 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът II-81: Движението по път ІІ-81 Монтана – София през проход „Петрохан“ в района на билото ще бъде ограничавано за интервали от до 30 минути поради изсичане на опасни дървета. При възможност движението ще се осъществява двупосочно в една лента. Дейностите ще се извършват само в светлата част на денонощието. Срок до 08.11.2017 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; път ІІІ-112:  Движението по път ІІІ-112 Дъбова Махала-Смирненски-Славотин-Студено Буче-Монтана е ограничено за МПС над 12 т поради изпълнение на строително-монтажни работи.  Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 08.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци. Срок до 15.11.2017 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Срок до 20.12.2017 г. \r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 03.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 13.11.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: \r\nПът ІІІ-706: Движението по път III-706 Филаретово – Тича от км 15+000 до км 20+700 се осъществява с повишено внимание поради частичен ремонт на асфалтовата настилка. Срок до 31.10.17 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Средногорци. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по път II-18 (Софийски околовръстен път) се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/ч.\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/ч.\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/ч.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/ч.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/ч.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/ч. Срок до 13.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 15.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово-Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.02", "title": "Актуална пътна обстановка"}
{"url": "http://www.focus-news.net/news/2017/11/02/2453011/politico-spored-boris-dzhonsan-shegite-sa-dobra-diplomatsiya.html", "text": "Британският външен министър Борис Джонсън защити дейността си на поста, заявявайки, че хуморът е „често ефективен начин за предаване на дипломатическото послание“, предаде  Politico. \r\n„Казването на Шеги е често ефективен начин да се предаде дипломатическото послание. Често хората оценяват, ако им се говори по неформален начин, докато едва доловимо им се представи нашата гледна точка“, заяви Джонсън по време на изслушване пред парламента, където бе разкритикуван заради начина си на общуване с политиците от другите страни. Министърът добави, че е \"снизходително\" да мисли, че чуждестранните дипломати не са разбрали смисъла зад шегите му.\r\nСъщевременно той потвърди, че Великобритания ще създаде нови 50 дипломатически поста в европейските столици „за да се засилят“ двустранните отношения със страните членки на ЕС, след Брекзит. Според Джонсън отношенията с индивидуалните страни са занемарени и че Великобритания „е слагала всичките си яйца в брюкселската кошница“.  Виктор Турмаков", "date": "2017.11.02", "title": "Politico: Според Борис Джонсън шегите са добра дипломация"}
{"url": "http://www.focus-news.net/news/2017/11/02/2453012/nimh-dnes-shte-e-predimno-slanchevo-s-maksimalni-temperaturi-ot-12-do-17.html", "text": "Днес ще е предимно слънчево. Ще духа слаб, в източната половина от страната до умерен вятър от запад-югозапад. Дневните температури ще се повишат и максималните ще са от 12° до 17°, в София - около 12°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дянкова.\r\nПо Черноморието ще е предимно слънчево. Ще духа слаб до умерен вятър от запад-северозапад, който до края на деня ще се ориентира от югозапад. Максималните температури ще са 13-15°. Вълнението на морето ще е 1-2 бала. Температурата на морската вода е около 16°.\r\nВ планините ще предимно слънчево, преди обяд със значителна облачност по билото на Стара планина. Ще духа слаб, по билата – умерен северозападен вятър. Максималната температура на височина 1200 метра ще е около 8°, на 2000 метра – около 1°.", "date": "2017.11.02", "title": "НИМХ: Днес ще е предимно слънчево с максимални температури от 12° до 17°"}
{"url": "http://www.focus-news.net/news/2017/11/02/2453013/predstoyashti-mezhdunarodni-sabitiya-za-2-noemvri-agentsiya-fokus.html", "text": "Съдът във Франция ще издаде присъда на Абделкадер Мера, обвинен в съучастие на брат си Хомамед Мера, извършил джихадистко убийство в град Тулуза през 2012 г.\r\n*** Великобритания бележи стогодишнина от декларацията Балфур, в която обявява подкрепа за създаването на държава на евреите в Палестина. Израелският министър-председател Бенямин Нетаняху ще се срещне с британския си колега Тереза Мей.\r\n*** Ще се проведат преговори за съставянето на управляваща коалиция в Германия.\r\n***Конгресът на САЩ ще представи проект за данъчната реформа, представен от екипа на президента Доналд Тръмп.", "date": "2017.11.02", "title": "Предстоящи международни събития за 2 ноември (Агенция \"Фокус\")"}
{"url": "http://www.focus-news.net/news/2017/11/02/2453014/predstoyashti-sabitiya-v-stranata-za-2-noemvri-agentsiya-fokus.html", "text": "***\r\nПрезидентът на Конфедерация Швейцария Дорис Лойтхард ще бъде на официално посещение в България. Той ще бъде посрещнат на площад „Св. Александър Невски“ с официална церемония. Двамата президенти ще проведат среща „на четири очи“ на „Дондуков“ 2, след което ще започнат пленарните разговори на официалните делегации. От 12.05 часа в Гербовата зала Румен Радев и Дорис Лойтхард ще дадат пресконференция за медиите. По-късно държавните глави на България и Швейцария ще дадат началото на публична дискусия на тема „Европа – по пътя на дигиталното бъдеще“ в Аулата на Софийския университет „Св. Климент Охридски“. \r\n***\r\nЗаместник министър-председателят и министър на отбраната на Република Македония Радмила Шекеринска ще бъде на официално посещение в България. От 09.20 часа ще бъде посрещната с официална церемония пред паметника на Незнайния воин. От 12.35 часа в сградата на Министерството на отбраната, след подписването на протоколи за сътрудничество министър Красимир Каракачанов и министър Радмила Шекеринска ще направят изявления за медиите. \r\n***\r\nОт 09.00 часа Народното събрание ще проведе пленарно заседание. \r\n***\r\nОт 09.00 часа в София Ивент Център, бул. “Черни връх” 100, ет.3, министърът на транспорта, информационните технологии и съобщенията Ивайло Московски ще открие Петата логистична бизнес конференция „Логистични хоризонти 2025“.\r\n***\r\nОт 11.30 часа в зала „Роял“ на хотел София Балкан ще се състои осма заключителна сесия на форума за дуално образование. Официалното закриване, в което ще участват президентът на Конфедерация Швейцария Дорис Лойтхард, вицепремиерът Томислав Дончев и министърът на образованието и науката Красимир Вълчев, ще започне в 15,15 часа.\r\n***\r\nОт 17.00 часа в Музея на София министърът на външните работи Екатерина Захариева ще участва в дискусия „Кино и политика“ в рамките на 8-то издание на София Индипендънт Филм Фест.\r\n***\r\nМинистърът на туризма Николина Ангелкова ще се срещне с представители на институциите в Банско и Боровец във връзка с готовността за зимния сезон. От 12.15 часа в Посетителски информационен център, пл. „Възраждане“ 4, в Банско министър Ангелкова ще даде брифинг. В к.к. „Боровец“ изявления пред медии са предвидени за около 17:15 часа в хотел „Самоков“.\r\n***\r\nОт 10.00 часа министърът на енергетиката Теменужка Петкова ще провери готовността за осигуряване на „студен резерв“ в „Ей и Ес-3С Марица Изток I” ЕАД, в 11.30 часа енергийният министър ще извърши проверка в ТЕЦ „Марица изток 2“ ЕАД.\r\n***\r\nОт 09.00 часа зам.-кметът на София по направление „Култура, образование, спорт и превенция на зависимости“ доц. д-р Тодор Чобанов ще присъства на монтирането на бронзовата фигура на лъва от мемориала на Първи и Шести софийски пехотен полк пред НДК. \r\n***\r\nВ Мраморната зала на Руския културно-информационен център (РКИЦ) ще се проведе Ден на отворени врати по проект „Образование по наблюдение на Земята за българските средни училища“.\r\n***\r\nОт 09.30 часа 26 състав на Софийския градски съд ще разгледа искане от Елизабет Вон Месинг за изменение на мярка.\r\n***\r\nОт 09.30 часа 19 състав на Софийския градски съд ще заседава по делото срещу Веселин Пенгезов и др. (чл. 243-250 чл.).\r\n***\r\nОт 09.30 часа 2 състав на Софийския градски съд ще заседава по делото срещу прокурор Димитър Захариев (чл. 143, ал. 1, чл. 338, ал. 1 НК).\r\n***\r\nОт 09.30 часа 2 състав на Специализирания наказателен съд ще гледа делото срещу Стоян Бл., обвинен в организиране и ръководене на организирана престъпна група. \r\n***\r\nОт 10.00 часа в Червената зала на Център за култура и дебат „Червената къща“ Асоциацията на европейските журналисти в България и Адвокатско дружество „Шаркова и партньори“ организират среща-дискусия на тема „Фалшивите новини в здравеопазването и медицината“.\r\n***\r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П., Цветан К., Павел Ал., Кирил Д. и Божидар Л., обвинени в организиране и ръководене на организирана престъпна група.\r\n***\r\nОт 10.00 часа 4 състав на Специализирания наказателен съд ще гледа делото срещу Мила Г., Ангел А., Антони Я., Георги Б., Максим К., Мирослав Ст., Михаил Г., Олег П. и Пламен Ц., обвинени в организиране и ръководене на организирана престъпна група.\r\n***\r\nОт 10.00 часа 13 състав на Специализирания наказателен съд ще гледа делото срещу Младен М., Мария Тр., Полина Тр., Ценка Г., Николай Н., Красимир Ч., Пламен Ч., Валентина Е., Петър П., Колю М., обвинени в организиране и ръководене на организирана престъпна група.\r\n***\r\nОт 10.00 часа на Женския пазар ще бъде организиран Фермерски пазар с качествена продукция на български производители.\r\n***\r\nОт 10.30 часа в офиса на \"Скай управление на активи\" ПП \"Зелените\" ще представи своите позиции по актуални теми.\r\n***\r\nОт 11.00 часа в Националния пресклуб БТА Българският Червен кръст ще представи проект, насочен към подпомагане на законно пребиваващи в България граждани на трети страни.\r\n***\r\nОт 11.30 часа в Музея на съобщенията, ул. „Гурко“ № 6, двадесетата годишнина от създаването на Комисията за регулиране на съобщенията ще бъде отбелязана с пощенско-филателно издание.\r\n***\r\nОт 16.00 часа в Представителството на Европейската комисия в България, ул. Раковски 124, ще се проведе Конференция на тема: „Последици и перспективи пред българската икономика от Brexit“.\r\n***\r\nОт 18.00 часа в Галерията на Съюза на българските художници ще бъде открита Изложбата „1+1=1+1“ на Моника Попова и Иван Кулеков. \r\n***\r\nОт 18.00 часа в Зала 19 на ИЕФЕМ–БАН (ул. Московска 6а) Държавната агенция за българите в чужбина със съдействието на Научно-изследователска работилница \"Мобилност. Миграции. Култура\" при ИЕФЕМ – БАН организират представяне на книгата на Юлияна Ганева \"...И все пак сме българи\".\r\n***\r\nОт 18.00 часа в  галерия „Сердика“, ул. „Цар Самуил“ 90Б, ет. 2 ще бъде открита изложбата „Лицата на пазара“ на художника Тео Бонев.\r\n***\r\nОт 18.30 часа в Първа евангелска съборна църква на ул. „Солунска“ №49 ще се състои откриване на изложбата \"SOLI DEO GLORIA ПЕТ ВЕКА УНГАРСКА РЕФОРМАЦИЯ\" и Концерт класическа китара на Шандор Мещер (Унгария).\r\n***\r\nОт 19.00 часа в Литературен клуб „Перото“ ще се състои церемонията по връчване на третите годишни награди „Перото“.\r\n***\r\nОт 11.00 часа в зала „22 септември” на тържествена церемония ще бъдат наградени  журналисти, отразявали борбата с наркотичните вещества в конкурса „Сърце и слово срещу наркотиците“.    \r\n***\r\nОт 18.00 часа на Голяма сцена в операта, Камерна опера- Благоевград ще изнесе концерт. \r\n***\r\nОт 16.00 часа на общинския път Ахелой – Тънково, след изхода на Ахелой в посока Тънково, ще се проведе символичната първа копка на обходния път на град Ахелой, част от път I-9 Слънчев бряг - Бургас.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник от ГЕРБ-Варна Веселин Ангелов ще проведе приемна за граждани.\r\n***  \r\nОт 11.30 часа в читалище „Надежда“ ще се проведе Тържество, посветено на 170 години от рождението на ДИМИТЪР ХАДЖИ ПАВЛИ ИВАНОВ, основател на читалище „Надежда”: Откриване на паметна плоча на Димитър х. Павли Иванов; Откриване на обновената изложба „Читалище „Надежда“ и великите народни събрания“; „За всеобщото просвещение на българския народ“ – в памет на първия читалищен председател. \r\n***\r\nОт 19.00 часа в камерна зала на ДТК ще бъде представена постановката „Нора“ от Хенрик Ибсен.\r\n***\r\nОт 13.00 часа в Учебна база 106 в сградата на филиала на Великотърновския университет „Св. св. Кирил и Методий“ във Враца кметът Калин Каменов ще изнесе публична лекция пред студенти.\r\n***\r\nОт 09.30 часа в Ритуалната зала на Община Габрово на дискусия ще бъдат представени Специфичните за България препоръки в рамките на Европейския семестър за координиране на икономическите политики.\r\n***\r\nОт 17.30 часа в залата на Общински драматичен театър „Невена Коканова” ще се състои нформационна среща „Съединението прави силата” по повод предстоящото българско председателство на Съвета на Европейския съюз през 2018 година, организирана от Областна администрация – Кюстендил и Община Дупница.\r\n***\r\nОт 10.00 часа в Дом на Културата \"Борис Христов\", голяма зала, ще се проведе бизнес обучение - семинар на тема „Онлайн търговията и възможностите пред малките и средните предприятия за увеличаване на продажбите“.\r\n*** \r\nОт 10.00 часа в  зала 10 на Пловдивския окръжен съд ще се гледа делото срещу Латин С., Юсеин М., Левент Ш. и Иван С., обвинени в разпространение на високорисково наркотично вещество.\r\n***\r\nОт 11.00 часа в двора на Аграрен университет – Пловдив ще се проведе церемония „Първа копка“ на новия Учебен център за практическо обучение на студентите от професионални направления Растениевъдство и Растителна защита.\r\n*** \r\nОт 17.30 часа в салона на Регионалния етнографски музей ще се открие изложбата „България – два погледа“ на фотографите Драгомир Богомилов и Брайън Бейти.\r\n***\r\nОт 18.00 часа в Залите за временни експозиции на Градската художествена галерия ще бъде представена изложба с над 150 рисунки на Илия Бешков, озаглавена „Свян и страсти“.\r\n***\r\nОт 13.30 часа в Заседателна зала на Община Русе ще се проведе пресконференция по повод старта на  \"София Филм Фест\".\r\n***\r\nОт 10.00 часа на площадка „Арена-Сините камъни“ в квартал „Клуцохор“ футболен клуб „Сините камъни“ и Община Сливен организират турнира за деца. \r\n***\r\nОт 13.00 часа до 16.00 часа  в зала „Май” – Община Сливен ще се състои информационна среща \"Инвестиционния план за Европа - възможностите за Сливен и региона\" с участието на Моника Панайотова – заместник министър на Българското председателство.\r\n***\r\nОт 10.30 часа в РБ „Захарий Княжески“, зала I етаж, ще се състои редставяне новата книга на Крум Георгиев „Избрани и нови песни, стихове и забавалки за деца големи и най-малки”.\r\n***\r\nОт 18.00 часа в РБ „Захарий Княжески“, зала I етаж, ще се проведе вечер по повод 80 години от рождението на старозагорката Елeна Димитрова – журналист, писател, режисьор, поет, пътешественик и филмов продуцент.\r\n***\r\nОт 19.00 часа на сцената на Държавна опера-Стара Загора ще се състои премиерата на новия танцов проект  на хореографа Росен Михайлов  “М” като Жена”.\r\n***\r\nОт 10.30 часа в часа в Областна администрация ще се проведе работно заседание на кметовете на общини и директорите на структури на територията на Хасковска област, ангажирани със снегопочистването и зимната подготовка на област Хасково.\r\n***\r\nОт 11.00 часа в Пресклуба на БТА в Шумен ще се проведе пресконференция на кмета на Хитрино Нуридин Исмаил за извършените строително-ремонтни дейности в Хитрино и за изразходваните средства за възстановяване на населеното място.", "date": "2017.11.02", "title": "Предстоящи събития в страната за 2 ноември (Агенция „Фокус“)"}
{"url": "http://www.focus-news.net/news/2017/11/02/2453015/prezidentat-na-shveytsariya-doris-loythard-e-na-ofitsialno-poseshtenie-v-balgariya.html", "text": "По покана на държавния глава Румен Радев, федералният президент на Конфедерация Швейцария Дорис Лойтхард е на официално посещение в България. Това съобщиха от прессекретариата на държавния глава.\r\nПерспективите за последващо задълбочаване на двустранните отношения между България и Швейцария, насърчаването на двустранния икономически обмен и взаимните инвестиции, сътрудничеството в областта на науката, културата и образованието, се очаква да бъдат сред темите на разговора на двамата президенти. \r\nЦеремонията по официалното посрещане на президента Дорис Лойтхард на площад „Св. Александър Невски“ ще започне от 10.30 часа. Президентът на Швейцария ще поднесе венец пред паметника на Незнайния войн. \r\nВ 10.55 часа двамата президенти ще проведат среща „на четири очи“ на „Дондуков“ 2, след което от 11.10 часа ще започнат пленарните разговори на официалните делегации на България и Швейцария. \r\nВ Гербовата зала Румен Радев и Дорис Лойтхард ще дадат пресконференция за медиите от 12.05 часа. \r\nПрезидентът Лойтхард ще участва в церемонията по официално закриване на Форума за дуално образование по проект „Швейцарска подкрепа за въвеждане принципите на дуалното обучение в българската образователна система”, който ще се проведе от 15.00 часа в столичния София хотел Балкан. \r\nОт 16.00 часа държавните глави на България и Швейцария ще дадат началото на публична дискусия на тема „Европа – по пътя на дигиталното бъдеще“ в Аулата на Софийския университет „Св. Климент Охридски“. \r\nВ рамките на официалното си посещение в България, президентът Дорис Лойтхард ще проведе среща и с министър-председателя Бойко Борисов.", "date": "2017.11.02", "title": "Президентът на Швейцария Дорис Лойтхард е на официално посещение в България"}
{"url": "http://www.focus-news.net/news/2017/11/02/2453016/vitsepremierat-i-ministar-na-otbranata-na-makedoniya-radmila-shekerinska-e-na-ofitsialno-poseshtenie-v-balgariya.html", "text": "Заместник министър-председателят и министър на отбраната на Република Македония Радмила Шекеринска e на официално посещение в нашата страна по покана на вицепремиера по обществения ред и сигурността и министър на отбраната на Република България Красимир Каракачанов. Това съобщиха от пресцентъра на Министерството на отбраната. Целта на посещението е да бъде обсъдено развитието на двустранното сътрудничество в областта на отбраната. Двамата министри ще подпишат два протокола за сътрудничество в областта на дейността на Военновъздушните сили и за извършването на дейности по осигуряване на лабораторни изследвания. \r\nВ рамките на визитата си в София министър Шекеринска ще има среща с министър-председателя Бойко Борисов и ще посети Националния военен команден център.\r\nОфициалното посрещане на заместник министър-председателя и министър на отбраната на Република Македония Радмила Шекеринска с пълен военен церемониал и церемония по полагане на венец пред паметника на Незнайния воин ще се състои от 09.20 ч. След подписването на протоколите за сътрудничество, в 12.35 ч. mинистър Каракачанов и министър Шекеринска ще направят изявления за медиите.", "date": "2017.11.02", "title": "Вицепремиерът и министър на отбраната на Македония Радмила Шекеринска e на официално посещение в България"}
{"url": "http://www.focus-news.net/news/2017/11/02/2453017/ministar-nikolina-angelkova-shte-se-sreshtne-s-predstaviteli-na-institutsiite-v-bansko-i-borovets-vav-vrazka-s-gotovnostta-za-zimniya-sezon.html", "text": "Министър Николина Ангелкова ще проведе работни срещи с представители на зимните курорти, местната власт, ангажираните институции и бизнеса, съобщиха от пресцентъра на Министерството на туризма. По време на дискусиите ще бъде коментирана готовността и очакванията за предстоящия зимен сезон. \r\nСрещите ще се проведат в Банско и к.к. „Боровец“.\r\nВ гр. Банско брифинг за медиите ще има около 12.15 часа в Посетителски информационен център, пл. „Възраждане“ 4. \r\nВ к.к „Боровец“ изявления пред медии са предвидени за около 17.15 часа в хотел „Самоков“.", "date": "2017.11.02", "title": "Министър Николина Ангелкова ще се срещне с представители на институциите в Банско и Боровец във връзка с готовността за зимния сезон"}
{"url": "http://www.focus-news.net/news/2017/11/02/2453018/tass-yaponiya-razchita-na-priemlivo-za-dvete-strani-reshenie-na-teritorialniya-vapros-s-rusiya.html", "text": "Генералният секретар на японското правителство Йошихиде Суга заяви, че то разчита на приемливо и за двете страни решение на териториалния спор с Русия, предава ТАСС.\r\n„Смятаме, че ще ни се отдаде да постигнем подобно решение на проблема Курилските острови“, подчерта Суга. Той отбеляза, че решението на териториалния спор ще доведе до сключването на мирен договор между Русия и Япония.\r\n Според него по-нататъшните преговори по въпроса ще се водят въз основата на договорености, постигнати между лидерите на двете страни по време на срещи на високо равнище. Виктор Турмаков", "date": "2017.11.02", "title": "ТАСС: Япония разчита на приемливо за двете страни решение на териториалния въпрос с Русия"}
{"url": "http://www.focus-news.net/news/2017/11/02/2453019/bbc-tsru-publikuva-spisak-s-470-hil-kompyutarni-fayla-izzeti-pri-likvidiraneto-na-osama-bin-laden-sred-tyah-ima-animatsionni-filmi-i-kompyutarni-igri.html", "text": "ЦРУ публикува близо 470 хил. файла, иззети по време на убийството на бившия лидер на „Ал Кайда“ Осама бин Ладен. Новите материали включват личния му дневник, както и аудио и видео файлове. Това е четвъртият път, в който ЦРУ публикува файлове, открити по време на откриването и елиминирането на терориста в пакистанския град Аботабад, предава  BBC.\r\n„Днешната публикация на открита кореспонденция на „Ал Кайда“, видео и аудио файлове дава възможност на американския народ да разбере повече за плановете и механизмите на терористичната организация“, заяви директорът на ЦРУ Майк Помпео. Според официално заявление на агенцията, документите „дават поглед от близо за произхода на днешните връзки между „Ал Кайда“ и „Ислямска държава“, както и за „стратегическите, доктриналните и религиозни различия в самата „Ал Кайда“ и с нейните съюзници“. \r\nВ компютъра, иззет по време на операцията са открити и компютърни игри, холивудски филми, детски анимации, както и три документални филма за самия Осама Бин Ладен. Сред клиповете е имало и такъв от сватбата на сина му Хамза.   Виктор Турмаков", "date": "2017.11.02", "title": "BBC: ЦРУ публикува списък с 470 хил. компютърни файла, иззети при ликвидирането на Осама бин Ладен, сред тях има анимационни филми и компютърни игри"}
{"url": "http://www.focus-news.net/news/2017/11/02/2453020/gd-granichna-politsiya-3-km-kolona-ot-tovarni-avtomobili-na-gkpp-kapitan-andreevo-25-km-e-kolonata-na-gkpp-lesovo.html", "text": "3 км колона от товарни автомобили на ГКПП „Капитан Андреево“, 2,5 км е колоната на ГКПП „Лесово“. Това съобщиха от пресцентъра на ГД \"Гранична полиция\". Данните са към 6.00 часа. На границата със Сърбия, Македония, Гърция и Румъния трафикът е нормален всички гранични контролно-пропускателни пунктове.", "date": "2017.11.02", "title": "ГД „Гранична полиция“: 3 км колона от товарни автомобили на ГКПП „Капитан Андреево“, 2,5 км е колоната на ГКПП „Лесово“"}
{"url": "http://www.focus-news.net/news/2017/11/02/2453021/futbol-manchestar-siti-se-klasira-za-osminafinalite-na-shampionska-liga.html", "text": "Футбол: Лидерът в английската Висша лига Манчестър Сити спечели с 4:2 при визитата си на водача в италианската Серия \"А\" Наполи, в среща от четвъртия кръг на група \"F\". Тази победа класира Сити за осминафиналите на Шампионска лига.\r\nУкраинският шампион Шахтьор (Донецк) срази у дома холандския първенец Фейенорд с 3:1 и също е много близо до следващата фаза. Сега украинците се нуждаят само от една точка в оставащите два мача, за да си гарантират класирането за осминафиналите. \r\nМанчестър Сити е лидер с 12 точки, следван от Шахтьор с 9, Наполи с 3 и Фейенорд без нито една спечелена точка.", "date": "2017.11.02", "title": "Футбол: Манчестър Сити се класира за осминафиналите на Шампионска лига"}
{"url": "http://www.focus-news.net/news/2017/11/02/2453022/parlamentat-shte-reshi-dali-da-premahne-iziskvaneto-za-predostavyane-na-nyakoi-dokumenti-na-hartien-nositel.html", "text": "Народните представители ще гласуват окончателни промени в Данъчно-осигурителния процесуален кодекс, с които се премахва изискването за предоставяне на някои официални удостоверителни документи на хартиен носител. Това се посочва в програмата за работа на Народното събрание. Промените, внесени от Министерски съвет, бяха приети на първо четене на 19 октомври.\r\nНародните представители ще гласуват на второ четене промени и в Закона за интеграцията на хората с увреждания, с които се намаляват изискуемите документи и се въвежда задължение административните органи служебно да събират информация от други институции. Внесените от Министерски съвет промени бяха приети на първо четене на 12 октомври. Предлага се изискваните досега 3 декларации за доказване на определени обстоятелства от хората с увреждания да могат да се обединят в една.", "date": "2017.11.02", "title": "Парламентът ще реши дали да премахне изискването за предоставяне на някои документи на хартиен носител"}
{"url": "http://www.focus-news.net/news/2017/11/02/2453023/byudzhet-2018-vliza-v-resornata-parlamentarna-komisiya.html", "text": "Парламентарната комисия по бюджет и финанси ще разгледа проектобюджета за 2018 година. Това се посочва в дневния ред за работа на комисията. Бюджетната комисия ще проведе съвместно заседание с комисиите по здравеопазване и труда, социалната и демографската политика. На заседанието ще бъдат гласувани и проектобюджетите на НЗОК и държавното обществено осигуряване. Вчера 10 парламентарни комисии разгледаха проекта за бюджет за следващата година. Днес ще бъде разгледан и от останалите 13. Очаква се проектобюджетът да бъде гласуван в пленарна зала следващата седмица.", "date": "2017.11.02", "title": "Бюджет 2018 влиза в ресорната парламентарна комисия"}
{"url": "http://www.focus-news.net/news/2017/11/02/2453024/tass-ukrayna-i-balgariya-savmestno-shte-razrabotyat-programi-za-obuchenie-v-uchilishtata-na-natsionalnite-maltsinstva.html", "text": "Служители от министерството на образованието на България ще се присъединят към разработката на украинските си колеги на новите учебници, програми и курсове за повишаването на учителската квалификация за всички училища с изучаване на български език в Украйна. Това бе съобщено от украинското министерство на образованието и науката след срещата на министрите от двете страни, предаде  ТАСС.\r\n„Ние сме готови да сътрудничим и да участваме активно в развитието на образованието на българското малцинство в Украйна, а също така да способстваме изучаването на нашия език във вашата страна“, заяви българският министър на образованието Красимир Вълчев. На свой ред неговият украински колега Лилия Гриневич подчерта, че Киев винаги е открит и готов към приятелско сътрудничество със съседите си. „Ние сме благодарни на България за последователната ѝ подкрепа към Украйна на всички равнища. Радваме се, че имаме такива партньори. Също искам да подчертая, че законът „За образованието“ е закон на новите възможности, в частност за българското малцинство, той дава възможност качествено да подобрим образованието за всяко украинско дете“, добави тя. \r\nОт пресслужбата на украинското министерство отбелязват, че документът, в който ще бъде закрепено сътрудничеството, ще бъде подписан в скоро време в България.  Виктор Турмаков", "date": "2017.11.02", "title": "ТАСС: Украйна и България съвместно ще разработят програми за обучение в училищата на националните малцинства"}
{"url": "http://www.focus-news.net/news/2017/11/02/2453025/aktsenti-v-sutreshniya-blok-dobro-utro-balgariya-na-radio-fokus.html", "text": "За пръв път от 2003 година насам на посещение у нас ще бъде президентът на Конфедерация Швейцария Дорис Лойтхард. Какво е значението на визитата, по какви линии можем да очакваме сътрудничество между София и Берн и какво България може да почерпи от опита на алпийската страна? Отговорите на тези и още въпроси ще потърсим от доскорошния посланик на България в Швейцария Меглена Плугчиева, която е и организатор на визитата. \r\nЩе обърнем поглед и към евентуалните политически бури, които се заформят. Стана ясно, че БСП и ДПС сядат на масата за разговори около внасянето на вот на недоверие към правителството. Кой ще са темите, около които ще се обединят двете формации, кога можем да очакваме конкретни резултати и как това ще се отрази на страната ни, на фона на предстоящото председателство на Съвета на ЕС? Тези и още теми ще коментираме със зам.-председателя на ПГ на БСП Жельо Бойчев. \r\nКаква е равносметката от приключилия тазгодишен археологически сезон, накъде ще бъдат насочени усилията през занапред и изравнява ли се интересът към културния и традиционния туризъм у нас? Отговорите очаквайте от археолога проф. Николай Овчаров. \r\nВ минутите след 09.00 часа - Албена Жилекова от Радио „Фокус“-Пазарджик ще ни представи един по-нестандартен медицински подход, а именно - терапия с класическа музика за недоносени бебета. Венцеслав Илчев от Радио „Фокус“-Кюстендил пък ще ни разкаже за проекта „Хората около нас” на младежите от БЧК в града. \r\nТези и още теми - в „Добро утро, България“ по Радио „Фокус“ от 6.00 до 10.00, с водещ Виктория Месробович.", "date": "2017.11.02", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/11/02/2453026/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип, съобщиха от пресцентъра на Столична община. До 09.00 часа на 2 ноември се забранява престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва: \r\n- на ул. „Цар Калоян” между ул. „Съборна” и ул. „Алабин”; \r\n- на ул. „Съборна” между ул. „Кн. Александър І” и пл. „Св. Неделя”. \r\nОт 06.00 до 07.00 часа на 3 ноември се забранява влизането на пътни превозни средства, за максимум от 2 минути за заснемане на кадър на бул. „Александър Малинов” в участъка на моста над Околовръстен път между ул. „Самара” и ул. \"Олимпийска”.", "date": "2017.11.02", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2017/11/02/2453028/denyat-2-noemvri-v-balgarskata-istoriya.html", "text": "През 1885 г. Сърбия обявява война на България, след като на 6 септември се е състояло Съединението на Източна Румелия и Княжество България. Сръбско-българската война от 1885 г. е предизвикана от завоевателните стремежи на сръбските управляващи среди за териториално разширение на изток за сметка на българските земи. \r\nПрез 1915 г. В хода на Първата световна война Първа и Втора Българска армия затварят прохода Качаник и овладяват Косово.\r\nПрез 1913 г. е подписан Одрински протокол между България и Турция: фактически се узаконява обезбългаряването на Одрински и Лозенградски санджак, а българските бежанци от Галиполи и Родосто получават право да се завърнат.\r\n1979 г.\r\nЗавършва двудневното официално посещение в България на генералния секретар на ЦК на ГЕСП и председател на Държавния съвет на ГДР Ерих Хонекер.\r\nЕрих Хонекер е политик и държавен деец на бившата ГДР. Роден е на 25 август 1912 г. в Нойкирхен, Саарска област. През 1929 г. влиза в Комунистическта партия на Германия. Умира през 1994 г. след продължително боледуване в Чили, където живее след рухването на Берлинската стена.\r\nВ криптата на Храм-паметника \"Св. Александър Невски\" в София е открита втората изложба от програмата за естетическо възпитание \"Леонардо да Винчи и неговата школа\".\r\n1951 г.\r\nНародното събрание приема Закон за народните съвети и Закон за собствеността.\r\n1919 г.\r\nВ София е основан Съюз на артистите, музикантите и театралните служещи с прокомунистическа ориентация.\r\n1915 г.\r\nВ хода на Първата световна война 1 и 2. Българска армия затварят прохода Качаник и овладяват Косово.\r\n1913 г.\r\nПодписан е Одрински протокол между България и Турция: фактически се узаконява обезбългаряването на Одрински и Лозенградски санджак, а българските бежанци от Галиполи и Родосто получават право да се завърнат.\r\n1912 г.\r\nВ хода на Балканската война българските войски побеждават в Люлебургазко-Бунархисарската операция.\r\n1904 г.\r\nВ Букурещ Апелативният съд признава завещанието на Евлогий Георгиев, оспорено от роднините му, в полза на България в процес, продължил 6 години.\r\nЕвлогий Георгиев е роден на 3 октомври 1819 г.. Той е обществено-политически деец, банкер, търговец, дипломат, дарител, почетен член на Българското книжовно дружество (днес Българска академия на науките). Роден е в Карлово, където учи при Р. Попович, а по-късно в Пловдив. През 1837 г. отива да живее в Румъния. Там заедно със своя брат Христо и братята Хр. и Н. Пулиеви създава търговско съдружие. Открива клонове в Галац, Букурещ и Браила. Съдружието осъществява търговия с редица фирми от Франция, Англия и други страни. Русофил по убеждение, участва активно в обществено-политическия живот на българите в Румъния. Като един от ръководителите на Добродетелната дружина съдейства за развитието на българската просвета и култура – подкрепя част от книжовната дейност на Г. С. Раковски, подпомага със средства училища, читалища, болници, манастири и др. След Освобождението е дипломатически агент на Княжество България в Румъния. Завещава средства за откриване на Висше педагогическо училище в София (днес Софийски университет \"Св. Климент Охридски\"). Евлогий Георгиев умира на 5 юли 1897 г. Букурещ.\r\n1903 г.\r\nСъстои се откриване на XIII ОНС. За председател е избран Петър Стайков, които е заменен на 20 октомври 1904 г. от Тодор Гатев.\r\nПетър Стайков е юрист, политически и държавен деец. Роден е във Видин. Завършва Военното училище в София. Продължава образованието си в Генералщабна академия в Русия, но прекъсва, за да участва в Сръбско-българската война от  1885 г. Той е военен прокурор в Русе в периода 1887-1889 г. Завършва право с докторат в Брюксел, Белгия. Уволнява се от армията с чин подполковник през 1894 г.  и започва да се занимава с адвокатска практика в Русе и София. Член е на Народнолибералната партия и е един от водачите й в Русе. Депутат е в ХI и ХIII ОНС. Председателства ХIII ОНС през 1903-1904 г. Министър на правосъдието (30 ян. 1904–18 авг. 1905). Участва във войните 1912-1913 и 1915-1918. Уволнява се от армията през 1920 г.\r\n1885 г.\r\nСърбия обявява война на България. Сръбско-българската война от 1885 г. е предизвикана от завоевателните стремежи на сръбските управляващи среди за териториално разширение на изток за сметка на българските земи. Формален повод за избухването на войната е  недоволството на Сърбия от Съединението на Източна Румелия с Княжество България 1885 г., с което според нея се нарушава \"равновесието\" на Балканския полуостров, установено от Берлинския конгрес 1878 г. Не малка роля за предизвикване на военния конфликт между двете съседни страни изиграва и Австро-Унгария. Тя открито тласка Сърбия към война с България, за да може чрез изтощаването на двете малки държави да улесни своите цели на Балканите. Българското правителство полага всички усилия, за да бъде избегнат военния сблъсък със Сърбия. То изпраща  своя специална делегация в Белград, за да убеди крал Милан и неговото правителство в безсмислието на готвеното нападение срещу България. Крал Милан обаче се оказва непреклонен. След като получава обещаните му от Виена 250 млн. динара помощ, той заповядва на сръбската армия да навлезе в пределите на България. Войната започва на 2 ноември. Сръбското правителство разполага с 60-хиляден военен контингент и 500 оръдия. До започването на войната двете части на България - Княжество България и Източна Румелия, мобилизират общо 108 000 души, в което число влизат и 14 000 опълченци от източнорумелийската милиция и няколко хиляди доброволци. България разполага с по-многобройна армия от своята съседка. Но очаквайки враждебна реакция от страна на Османската империя спрямо извършеното съединение на двете български области, нейните главни въоръжени сили са съсредоточени на източната и граница. За тяхното прехвърляне на западната граница при тогавашното състояние на транспортните средства са необходими най-малко 5-6 дена. За охраната на южната граница е оставена специална войскова част в състав от 35 000 души. Непосредствено след Съединението по заповед на Петербург от редовете на българската армия са изтеглени всички руски офицери, което я лишава от необходимия и команден кадър. В резултат на всичко това, макар и по-малочислена, сръбската армия има значителни преимущества пред българската. В първите няколко дни на войната сръбските войски бързо навлизат в българската територия. Срещу тях действат незначителни български части, които обаче не позволяват на сръбските войски да преминат линията Драгоман - Сливница. След съсредоточаване на българските главни военни сили започват ожесточени боеве в района на Сливница. След тридневни сражения (5-7 ноември) сръбските войски са разбити и принудени да отстъпят. Победата на българските войски при Сливница решава изхода на войната в полза на България. Голяма заслуга за тази победа имат подполковник Д. Николаев, командващ Източния корпус, майор А. Гуджев, командващ Западния корпус, и други български военачалници. В следващите дни сръбските войски започват да понасят поражения и на другите военни сектори - при Драгоман, Цариброд и др. Защитниците на Видинската крепост под командването на капитан Ат. Узунов не допускат нейното завземане от противниковите войски. След пораженията при Сливница, Драгоман, Цариброд и др. крал Милан се принуждава да отправи апел до правителствата на западните велики сили да се намесят незабавно и спрат настъплението на българите в пределите на неговата страна. В същото време сръбският владетел заповядва на своите войски да отбраняват Пирот. След двудневни ожесточени боеве (14 и 15 ноември) са принудени да отстъпят на запад към Ниш. Сръбската армия не е в състояние повече да се сражава, а Сърбия е изправена пред военен погром. Тогава в нейна помощ се намесва Австро-Унгария. По нареждане на нейното правителство на 16 ноември австро-унгарският пълномощен министър в Белград, граф Р. Кевенхюлер-Меч, пристига в Главната квартира на българската армия и настоява категорично да се прекрати нейното по-нататъшно настъпление, като заплашва с намесата на австро-унгарските войски в конфликта. Освен това той заплашва княз Александър I Батенберг, че с навлизането на австро-унгарската армия в Сърбия би се дал повод на Русия да окупира България и да го свали от престола. Тази дипломатическа уловка дава резултат и князът заповядва да се преустанови настъплението на българската армия в Сърбия. Преговорите за примирие със Сърбия приключват на 7 декември. Неговите клаузи са изработени във Виена от специално натоварена европейска комисия, включваща военните аташета на Великите сили. В последвалите преговори за изготвяне на мирния договор взема участие и представител на Османската империя, която по силата на Берлинския договор 1878 г. е считана за сюзерен на Княжество България. Мирният договор между България и Сърбия бил подписан на 19 февруари 1886 г. (Букурещки мирен договор 1886 г.). Победата на България във войната със Сърбия изиграва важна роля за укрепване на международното и положение и за признаването на акта на Съединението.\r\n1872 г.\r\nОт Букурещ Любен Каравелов пише на Георги Живков в Гюргево. Предвид на новите обстоятелства около разкритията след обира при Арабаконак той призовава Георги Живков \"без да губите ни минута, събирайте колкото можете повече дружина и минувайте отсреща да дигнете народа.\"\r\nЛюбен Каравелов е виден деец на националнореволюционното движение, един от основателите на Българския революционен централен комитет в Букурещ, писател, публицист и журналист. Роден e в Копривщица. Отначало учи в родния си град в килийно, а след това и във взаимно училище при Хр. Пулеков, a от 1846 г. учи при Н. Геров. През 1850 г. продължава образованието си в Пловдив, където постъпва в гръцко, а от 1852 г. - в българско училище. През следващата година баща му го извика в Копривщица и скоро след това го изпраща в Одрин да работи като абаджийски чирак. Тъй като Каравелов не проявява никакъв интерес към този занаят, баща му решава да го направи търговец и през 1856 г. го изпраща в търговската кантора на свой приятел в Цариград. Каравелов не проявява заинтересованост и към тази професия. Неговото влечение е съсредоточено към миналото, фолклора и етнографията на българския народ. За тази цел предприема пътуване до Бургас, Шипка и Габрово и успява да запише много народни песни. Чрез посредничеството на Н. Геров е направен опит Каравелов да бъде приет в някое руско военно училище и през 1857 г. се отправя за Одеса. След като не успява да влезе в тамошния кадетски корпус (поради надхвърлянето на допустимата възрастова граница), Каравелов заминава за Москва, но тъй като няма завършено гимназиално образование, е приет в Университета само като доброволен слушател. В Москва престоява десет години, през които успява да се запознае с произведенията на руските революционни демократи. Във връзка с очакван военен конфликт между Сърбия и Османската империя през 1867 г., Любен Каравелов се отправя за Белград като кореспондент на в. \"Голос\" и други руски вестници. Там установява незабавно контакт с много българи, които по това време живеят в сръбската столица, а така също и с прогресивни сръбски учени и общественици. Радушният прием, който му е оказан от българската емиграция и сръбската Омладина, го подтиква към идеята да започне издаването на български вестник. Сръбското правителство обаче не му дава разрешение да осъществи това си намерение. Тогава той основава т. нар. Български комитет (май 1867 г.) със задача да организира българската емиграция в Сърбия за предстоящата освободителна борба в България. За тази своя дейност през есента на 1867 г. е принуден от сръбското правителство да напусне Белград. В началото на 1868 г. се установява в Нови Сад (Войводина), който по това време се намира в пределите на Австро-Унгария. Във връзка с последвалото убийство на княз Михаил Обренович (24 май 1868 г.) по искане на сръбското правителство Каравелов е арестуван от австрийските власти и хвърлен отначало в Петроварадинската крепост, а след това в затвора в Будапеща. След седеммесечно следствие е освободен по недоказаност на обвинението. В началото на май 1869 г. се прехвърлил в Букурещ. Опитите на ръководителите на Добродетелната дружина да го привлекат за редактор на техния орган в. \"Отечество\" са неуспешни. Каравелов установява контакт с българската революционна емиграция и за кратко време се изявява като един от нейните ръководни дейци. През есента на същата година става един от инициаторите за създаването на Българския революционен централен комитет и след неговото основаване поема редактирането на печатния му орган в. \"Свобода\". На първото Общо събрание на комитета (април - май 1872 г.) Каравелов е избран за негов председател. След смъртта на Васил Левски през февруари 1873 г. той полага усилия да продължи неговото дело. На 25 февруари 1873 г. вместо в. \"Свобода\" Каравелов започва да редактира в. \"Независимост\". На свиканото през май същата година Общо събрание на БРЦК той отново е утвърден за негов председател. Гибелта на Васил Левски обаче разколебава до голяма степен неговата увереност в революционните сили и въпреки настойчивите увещания на Христо Ботев през 1874 г. преустановява издаването на в. \"Независимост\". От януари 1875 г. започва да издава сп. \"Знание\", което се занимава с научни и литературни проблеми. Макар и вън от редиците на революционната организация, Каравелов не престава да се интересува от развоя на обществено-политическите борби. Взима участие в организирането на български доброволчески чети за Сръбско-турската война 1876 г. След избухването на Руско-турската освободителна война 1877 г.-1878  г. той оказва ценно съдействие на руското командване при действията на неговите войски в България. През лятото на 1878 г. се завръща в свободната си родина и се установява в Търново (днес Велико Търново), а няколко месеца по-късно отива да живее в Русе. Умира на 21 януари 1879 г. от туберкулоза.На тази дата са родени: \r\n1931 г.\r\nРоден е Николай Генчев - български историк и общественик. Завършва история в СУ ”Св. Климент Охридски” (1956 г.), асистент е по история в СУ (от 1960 г.), доцент (от 1970 г.), професор е от 1974 г. Член-кореспондент е на БАН (1989 г.). Ректор е на СУ ” Св. Климент Охридски”  (1991-1993 г.). Работи в областта на новата и най-новата българска история. Един от създателите е на Българския конституционен форум. Основава и ръководи Центъра по културознание към СУ ” Св. Климент Охридски”   (1981-1992 г.). Носител е на Хердерова награда за цялостен принос в европейската култура (1989 г.) и на Златната палма  (1992 г.). Съчинения: \"Левски, революцията и бъдещият свят\" (1973 г.), \"Българското възраждане\" (1978 г.), \"Франция в българското духовно възраждане\" (1979 г.), \"Васил Левски\" (1987 г.), \"Социално-психологически типове в българската история\" (1987 г.), \"Българската култура XV-XIX в.\" (1988 г.), \"Българска  възрожденска интелигенция\" (1991 г.), \"Външна политика на България: 1938-1941 г.” (1998 г.). Умира на 22 ноември 2000 г. в София.\r\n1899 г.\r\nРоден е генерал-лейтенант Стоян Трендафилов, командир на Бронираната бригада през първия период на войната, командващ IV корпус (17 февруари 1945 - май 1945 г.).\r\nСтоян Константинов Трендафилов е военен и политически деец, генерал-лейтенант. Роден е в Пещера. Завършва Военното училище в София. Трендафилов е виден деец на Военния съюз в началото на 30-те години на миналия век. Участва в държавния преврат на 19 май 1934 г. Заради антимонархическите си настроения през 1935 г. е уволнен от армията. Участва в политическата промяна на 9 септември 1944 г. През първата фаза на участието на България в окончателния разгром на хитлеристка Германия през 1944 г. е командир на Бронираната бригада, а през втората фаза (1944–1945 г.) командва 4. корпус. След войната е командващ Бронираните войски в Българската народна армия от 1944 до 1947 г. По–късно заема и други длъжности.\r\n1897 г.\r\nРоден е Асен Разцветников  (псевдоним на Асен Петков Коларов) - български писател, поет. Следва славянска филология в СУ “Св. Климент Охридски” (от 1920 г.), слуша лекции по естетика във Виена и Берлин (1921-1922 г.). Завършва право в СУ “Климент Охридски” (1926 г.). Работи като учител в Габрово (1927-1929 г.), лектор е по немски език в III мъжка гимназия в София (1929 г.). Пише стихове, превежда от старогръцки, немски, френски и руски език. Посещава Париж през 1938 г.. След 9 септември 1944 г. работи в Института за художествени преводи към Министерството на информацията. За пръв път печата през 1917 г. в сп. \"Българан\". От края на 1919 г. сътрудничи на леви периодични издания. Сътрудничи в сп. \"Нов път\", а по-късно във в. \"Наши дни\". След смъртта на Хр. Смирненски е сочен от лявата критика за негов приемник. Напуска сп. \"Нов път\", преминава в сп. \"Златорог\" и през 30-те години се утвърждава като един от най-талантливите български детски поети и майстори на художествения превод. Превежда произведения на Гьоте, Молиер, Омир. Автор е на драмата \"Подвигът\", посветена на Априлското въстание (1876 г.). Най-значителното му произведение е стихосбирката \"Жертвени клади\" (1924 г.). Работи и като библиотекар (1931 г.),  автор е на първата българска методика \"Техника на училищните библиотеки\" (1932 г.). Умира на 30 юли 1951 г. в Москва.\r\n1895 г.\r\nРоден е генерал-майор Асен Сираков, командващ 4-а армия (01 ноември 1944 –15 декември 1944 г.)\r\nАсен Николов Сираков е военен деец, генерал-майор. Роден е в с. Мирково, Пирдопско. Завършва Военното училище и Военната академия в София. След въвличането на България в Първата световна война е взводен и ротен командир. Той е един от дейците на Военния съюз от 1930 до 1936 г. Участва в държавния преврат на 19 май 1934 г. Сираков е военен аташе в Будапеща през 1935–1936 г. и в Берлин през 1936–1938 г. Началник е на Снабдителния отдел в щаба на армията от 1938 до 1941 г. През периода 1941–1944 г. е командир на пехотна дивизия в Стара Загора, а от май до октомври 1944 г. – на 2. корпус в Беломорието. През първата фаза на участието на България в окончателния разгром на Германия през ноември–декември 1944 г. е командир на Четвърта армия, след което преминава в запаса.\r\n1882 г.\r\nРоден е Янаки Стефанов Моллов - български агроном. Завършва висше земеделско училище в Москва, професор е по земеделска икономия в СУ ”Св. Климент Охридски” (1927 г.). Ректор е на Софийския университет (1939-1940 г.). Министър е на земеделието (1923-1926 г.), министър е  на народната просвета (1934 г.), министър е на народното стопанство (1935 г.). Противник е на кооперативното земеделско стопанство. Той е един от основателите на Агрономическия факултет (1921 г.) и пръв декан. Член-кореспондент е на БАН (1935 г.). Основател е на първите земеделски кооперации. Умира на 22 ноември 1948 г. в София.\r\n1867 г.\r\nРоден е генерал от пехотата Стефан Нерезов, командващ 3-а армия 1916 -1917 г., 1-ва армия - 1918 г. през Първата световна война. Началник щаб на армията (02 ноември 1919 – 03 септември 1920 г.).\r\nСтефан Михайлов Нерезов е военен деец, генерал от пехотата. Роден е в Севлиево. Участва като доброволец в Сръбско-българската война през 1885 г. След войната завършва Военното училище в София. По време на Балканската война от 1912–1913 г. е началник на Оперативния отдел и помощник началник-щаб на Българската армия. По време на Междусъюзническата война от 1913 г. изпълнява длъжността началник-щаб на Действащата армия на мястото на заболелия титуляр генерал. Ив. Фичев. След войните е командир на 2. бригада от 9. Пехотна Плевенска дивизия. След въвличането на България в Първата световна война  заема същата длъжност и участва в сраженията на Македонския фронт. В началото на 1916 г. е назначен за командващ Трета армия, действаща на Добруджанския фронт срещу Румъния. В края на декември 1917 г. е преместен като началник на Моравската военноинспекционна област. От юли 1918 г. поема командването на Първа армия, с която участва в сраженията при Дойран. След войната е началник на 1. Военно-инспекционна област. От ноември 1919 г. до септември 1920 е началник-щаб на Българската армия.\r\n1861 г.\r\nРоден е генерал-лейтенант Вичо Диков, началник на Главно тилово управление през Балканската война. От юни 1913 г. командващ 4-а армия.\r\nВичо Дионисиев Диков е военен деец, генерал-лейтенант Роден е в с. Бейдаут, Тулчанско. По време на Руско-турската освободителна война от 1877–1878 г. се включва като доброволец в корпуса на генерал А. Е. Цимерман. След Освобождението завършва Военното училище в София и военна академия в Русия. В Сръбско-българската война от 1885 г. като командир на 7. Пехотен Преславски полк се сражава при Сливница. Русофил е по убеждения и е противник на политиката на Ст. Стамболов. Диков е един от детронаторите на княз Александър I Батенберг през 1886 г. Участва  в Силистренския бунт на офицерите русофили през 1887 г. След потушаването му емигрира в Русия. Там завършва Николаевската воена академия. До края на ХIХ век служи в руската армия, след което се завръща в България. През 1907 г. е назначен за началник-щаб на армията, а след това става началник на Военното училище. Участва в двете Балкански войни от 1912–1913 г. като началник на Главното тилово управление. Оттегля се от военната кариера преди Първата световна война.На тази дата умират:\r\n1996 г.\r\nУмира Емил Раймонд Вагенщайн - български кинооператор. Роден е на 11 декември 1930 г. в Париж. Работи в българската кинематография от 1951 г. Дебютира през 1962 г. Вагенщайн заснема: \"Хроника на чувствата\" (1962 г.), \"Черната река\" (1964 г.), \"Веригата\" (1964 г.), \"Неспокоен дом\" (1965 г.), \"Призованият не се яви\" (1966 г.), \"Карамбол\" (1966 г.), \"Привързаният балон\" (1967 г.), \"Кит\" (1970 г.), \"На всеки километър\" (тв, 1969-1972 г.), \"Иван Кондарев\" (1973 г.), \"Трудна любов\" (1974 г.), \"Сбогом, любов\" (тв, 1976 г.), \"Светъл пример\" (1977 г.), \"Чуй петела!\" (1978 г.), \"Всеки ден и всяка нощ\" (1978 г.), \"Мигове в кибритена кутийка\" (1979 г.), \"Боянският майстор\" (тв, 1981 г.), \"Най-тежкият грях\" (1982 г.), \"Златната река\" (1983 г.), \"Денят не си личи по заранта\" (1985 г.), \"Дом за нашите деца\" (тв, 1987 г.).\r\n1994 г.\r\nУмира Гриша Станчев Филипов - български политик, министър-председател (1981-1986 г.). Роден е на 13 юли 1919 г. в  гр. Кадиевка, Украйна . В България е от 1936 г. Завършва Физико-математическия факултет на СУ “Св. Климент Охридски” (1938-1940 г.). Член е на БКП (от 1940 г.). Осъждан е за противодържавна дейност (1942 г. на 12 години и 1943 г. на 15 години затвор). Завършва икономика на промишлеността и търговията в Москва (1951 г.). Кандидат е на икономическите науки (1954 г.). Завежда катедра Марксизъм-ленинизъм във ВМЕИ, преподавател е по политическа икономия. Заместник-председател е на Държавната планова комисия (1957 г.). Заместник-завеждащ е на отдел “Планово-финансова-търговия” на ЦК на БКП (1958-1964 г.). Първи заместник-председател е на Държавния комитет по планиране (1971-1986 г.). Член (1966-1989 г.) и секретар е на ЦК на БКП (1971-1981 г., 1986-1989 г.). Член е на Политбюро (1974-1989 г.). Член е Държавния съвет на НРБ (1971-1981 г., 1986-1989 г.). Народен представител (1966-1989 г.). Изключен е от БКП (20 април 1990 г.).\r\n1913 г.\r\nУмира Радул Владиславов Канели - български драматичен артист и режисьор. Роден е 28 декември 1868 г. в Одрин.  Един от първите строители на българския професионален театър. Завършва театралната школа на П. Г. Рапхоф в Петербург (1893 г.). Дебютира на сцената на театър “Сълза и смях” в София като режисьор и изпълнител на ролята на Жадов в “Доходно място” от А. Н. Островски (17 ноември 1893 г.). Директор режисьор е в театър “Сълза и смях” (1894-1899 г.). Преподавател е по пластика във Военното училище в София (1901-1905 г.), секретар е на Българското търговско агентство в Скопие (1905-1908 г.). Режисьор (1909 г.) и директор режисьор е на театъра в Пловдив (1910-1912 г.). Участва като доброволец в Сръбско-българската война (1885 г.) и в Балканската война (1912-1913 г.). Популяризира драматургията на Островски в България. По негово настояване Министерството на народното просвещение утвърждава Устав за управлението на българския театър в София. Под негово ръководство театър “Сълза и смях” осъществява първото си задгранично турне в Цариград, Солун, Велес и Скопие (1898 г.).За изготвянето на историческата справка на Агенция “Фокус” са използвани следните източници:", "date": "2017.11.02", "title": "Денят 2 ноември в българската история"}
{"url": "http://www.focus-news.net/news/2017/11/02/2453029/sofiya-vavezhda-se-vremenna-organizatsiya-na-dvizhenieto-za-ofitsialnoto-poseshtenie-na-voenna-delegatsiya.html", "text": "Въвежда се временна организация на движението за официалното посещение на военна делегация, съобщиха от пресцентъра на Столична община. До приключване на мероприятието на 2 ноември се забранява престоят и паркирането на пътни превозни средства, с изключение на колите превозващи участниците в делегацията на северозападната дъга на пл. „Св. Александър Невски” между ул. „Оборище” и ул. „11-ти август”, зад църквата „Света София”. \r\nОт 08.00 до 10.30 часа се забранява влизането на пътни превозни средства по ул. „Оборище” между ул. „Г.С.Раковски” и ул. „11-ти август”, само при необходимост и по преценка на отдел „Пътна полиция” при СДВР. Столична дирекция на вътрешните работи осигурява охрана на мероприятието, постове за контрол и регулиране на движението.", "date": "2017.11.02", "title": "София: Въвежда се временна организация на движението за официалното посещение на военна делегация"}
{"url": "http://www.focus-news.net/news/2017/11/02/2453030/meglena-plugchieva-shveytsariya-e-vazhen-partnyor-za-balgarskoto-predsedatelstvo-i-prioritetite-ni-za-zapadnite-balkani.html", "text": "Швейцария е важен партньор за българското председателство и приоритетите ни за Западните Балкани. Това каза в сутрешния блок „Добро утро, България“ на Радио „Фокус“ Меглена Плугчиева, доскорошен посланик на България в Швейцария. По думите й на територията на алпийската страна живеят над 500 хиляди граждани от бивши Югославски републики, като Швейцария винаги е имала фокус върху страните от региона. Двустранните ни икономически отношения бележат ръст, като през 2016 година имаме 52% ръст на износ към Швейцария, добави тя. „Тези контакти на най-високо ниво са изключително важни, особено в бурните размирни времена, в които живеем, а Швейцария е ключов партньор във всяко едно отношение, независимо че не е страна членка на ЕС. Тя има един специфичен собствен статут, защото това е страната с ключова роля като медиатор и контактьор между враждуващи конфликтни страни и е доказала своя успех като такъв контактьор и страна, която търси начини, възможности за решаване на конфликти“, коментира Меглена Плугчиева и допълни, че днешната визита у нас на президента на Конфедерация Швейцария Дорис Лойтхард е от изключително значение, тъй като се състои 17 г. след последното посещение от Швейцарска страна на такова високо ниво. От Българска страна сме били далеч по-активни- през 2014 г. президентът ни е бил на посещение в Швейцария, през 2015 г. мин-председателят, а през 2016 г. председателят на НС.", "date": "2017.11.02", "title": "Меглена Плугчиева: Швейцария е важен партньор за българското председателство и приоритетите ни за Западните Балкани"}
{"url": "http://www.focus-news.net/news/2017/11/02/2453031/sofiya-vavezhda-se-organizatsiya-na-dvizhenieto-vav-vrazka-s-ofitsialnoto-poseshtenie-na-prezidenta-na-konfederatsiya-shveytsariya.html", "text": "Въвежда се организация на движението в София във връзка с официалното посещение на Президента на Конфедерация Швейцария. Това съобщиха от пресцентъра на Столична община.\r\nЗабранява се престоят и паркирането на пътни превозни средства, с изключение на колите превозващи участниците в делегацията, както следва: \r\n- От 08.00 часа до отпътуване на делегацията на 02.11.2017 г. на паркинга на „София Хотел Балкан”. \r\nОт 08.00 часа до приключване на мероприятието на 02.11.2017 г. на северозападната дъга на пл. „Св. Александър Невски” между ул. „Оборище” и ул. „11-ти август”, зад църквата „Света София”. \r\nОт 10.00 часа до приключване на мероприятието на 02.11.2017 г. се забранява влизането на пътни превозни средства по ул. „Оборище” между ул. „Г.С.Раковски” и ул. „11-ти август”, само при необходимост и по преценка на отдел „Пътна полиция” при СДВР.", "date": "2017.11.02", "title": "София: Въвежда се организация на движението във връзка с официалното посещение на Президента на Конфедерация Швейцария"}
{"url": "http://www.focus-news.net/news/2017/11/02/2453032/abc-news-broyat-na-zhertvite-na-strelbata-v-kolorado-dostigna-trima-dushi.html", "text": "Трима души са загинали в резултат на стрелба, открита от неизвестно лице в супермаркет в американския щат Колорадо, предаде ABC News. Първоначално полицията в Торнтън съобщи за двама загинали. Впоследствие в болницата  от раните си е починала една жена. \r\nВсе още няма задържани. Полицията разпитва свидетели на стрелбата. Калина Жекова", "date": "2017.11.02", "title": "ABC News: Броят на жертвите на стрелбата в Колорадо достигна трима души"}
{"url": "http://www.focus-news.net/news/2017/11/02/2453033/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция „Фокус“. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2017.11.02", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/11/02/2453034/balgarskiyat-cherven-krast-zapochva-izpalnenieto-na-proekt-nasochen-kam-podpomagane-na-zakonno-prebivavashti-v-balgariya-grazhdani-na-treti-strani.html", "text": "Българският Червен кръст започва изпълнението на проект, насочен към подпомагане на законно пребиваващи в България граждани на трети страни. Това съобщиха от пресцентъра на БЧК. Откриващото информационно събитие ще се проведе от 11.00 часа в Националния пресклуб БТА (София, бул. “Цариградско шосе” 49). По време на събитието ще бъдат представени основните дейности по проекта, който ще се реализира в рамките на 36 месеца.\r\nПроектът се финансира от Фонд „Убежище, миграция и интеграция“ на Европейския съюз и от националния бюджет на Република България чрез Министерството на вътрешните работи.", "date": "2017.11.02", "title": "Българският Червен кръст започва изпълнението на проект, насочен към подпомагане на законно пребиваващи в България граждани на трети страни"}
{"url": "http://www.focus-news.net/news/2017/11/02/2453035/meglena-plugchieva-domino-e-nay-vazhniyat-proekt-v-sferata-na-obrazovanieto-po-balgaro-shveytsarskata-programa.html", "text": "Домино“ е най-важният проект в сферата на образованието по българо-швейцарската програма. Това каза в сутрешния блок „Добро утро, България“ на Радио „Фокус“ Меглена Плугчиева, доскорошен посланик на България в Швейцария. По думите й страната ни би могла успешно да почерпи от опита на алпийската страна по темата за дуалното професионално обучение, като това е начинът младите хора да бъдат задържани у нас. Проектът „Домино“ е на стойност 3,5 милиона, като ще бъде предмет на обсъждане при посещението на швейцарския президент у нас, добави тя. „Това е доказана рецепта и модел, който дава най-добри резултати срещу младежката безработици, защото осигурява възможността на младите хора да работят и учат едновременно. Да бъдат във фирмите и производството и същевременно да получават образование, но след 3-4 години, когато минат през тази система на образование, да имат гарантираното работно място- в производството или, в който и да е сектор, където се провежда това обучение. По този начин те имат своето бъдеше, престиж, сигурност, а бизнесът има гаранцията, че е подготвил най-подходящите хора“, обясни тя. Безработицата сред младежите в Швейцария е под 3 %, като не случайно нейният опит е експортен и приложим за много други европейски страни с високи нива на безработица, коментира още Меглена Плугчиева.", "date": "2017.11.02", "title": "Меглена Плугчиева: „Домино“ е най-важният проект в сферата на образованието по българо-швейцарската програма"}
{"url": "http://www.focus-news.net/news/2017/11/02/2453036/denyat-2-noemvri-v-svetovnata-istoriya.html", "text": "През 1938 г. Унгария анексира Южна Словакия след подялбата на Чехословакия в Мюнхен през септември същата година.\r\n2015 г.\r\nАвстралийският министър-председател Малкълм Търнбул премахва системата за присъждане на рицарски звания като признание за заслуги пред страната.\r\n2012 г.\r\nПостоянният представител на Гамбия в ООН Сусан Фаффа Огоо е първата жена в историята на Гамбия, която е назначена на такъв висок пост.\r\n2011 г.\r\nФБР, Комисията по ценните книжа и борсите, Комисията по търговия на суровини с фючерси и федерални прокурори разследват изчезването на 600 милиона долара на клиенти на MF Global. Липсата е установена при опит за продажба на компанията на Interactive Brokers и впоследствие е обявена в банкрут.\r\nИталианецът Марио Драги встъпва официално на поста председател на Европейската централна банка.\r\n2004 г.\r\nДжордж Буш-младши е преизбран за президент на САЩ.\r\nДжордж Уолкър Буш е роден на 6 юли 1946 г. в Ню Хейвън, Кънектикът и израства в Мидланд и Хюстън, Тексас. През 1968 г. получава бакалавърска степен по история от Йейлския Университет, а през 1975 г. - магистърска степен по бизнес администрация от Харвард. Между 1968 г. и 1973 г. е пилот в Тексаския Национален Въздушен Конвой. През 1975 г. започва професионалната си кариера в бизнеса с петрол и газ, която изоставя през 1986 г. През 1988 г. той активно се включва в успешната президентска кампания на баща си и през 1989 г., заедно с група инвеститори, купува професионалния бейзболен отбор “Тексас Рейнджърс” и е негов управляващ главен съдружник до ноември 1994 г., когато е избран за губернатор на Тексас. През 1998 г. Буш е преизбран за втори пореден четиригодишен мандат като губернатор на Тексас. През 1999 г. обявява намеренията си да се кандидатира за президент и през март 2000 г. печели първичните избори. На 2 август 2000 г. Джордж Буш и неговия избраник, Ричард Чени, са официално номинирани за президент и вицепрезидент на Съединените Американски Щати на републиканския национален конгрес във Филаделфия. \r\nНа 20 януари 2001 г. Джордж Буш се заклева като президент на САЩ. На 2 ноември 2004 г. отново е преизбран за президент. От 1977 г. Буш е женен за Лора Уелч, по професия библиотекарка и учителка. Те имат две деца – близначките Барбара и Джена, родени през 1981 г.\r\n2003 г.\r\nВ Грузия се провеждат парламентарни избори.\r\nНа 3 ноември Международната мисия за наблюдение, съставена от Парламентарните асамблеи на ОССЕ и Съвета на Европа, Европейския парламент и Бюрото на ОССЕ за демократични институции и права на човека (БДИПЧ), заключват, че парламентарните избори на Грузия на 2 ноември са невалидни.\r\nМихаил Саакашвили твърди, че е спечелил изборите\r\nПрез средата на ноември започват масови анти-правителствени демонстрации по централните улици на Тбилиси, като скоро обхващат почти всички големи градове в Грузия.\r\nПротестът на опозицията достига своя връх на 22 ноември, когато президент Шевардандзе се опитва да открие новата сесия на парламента. Тази сесия е считана за нелегална от повечето от опозиционните партии. Поддръжници на 2 от тези партии, водени от Саакашвили нахлуват по време на сесията с рози в ръцете си (откъдето идва и името „Революцията на Розите“), прекъсвайки речта на президент Едуард Шевердандзе и принуждавайки го да избяга с бодигардите си.\r\n2000 г.\r\nНа Международната космическа станция пристига първият екипаж.\r\n1988 г.\r\nВ Интернет се появява първият компютърен червей, създаден от Робърт Морис.\r\n1979 г.\r\nЗавършва двудневното официално посещение в България на генералния секретар на ЦК на ГЕСП и председател на Държавния съвет на ГДР Ерих Хонекер.\r\nЕрих Хонекер е политик и държавен деец на бившата ГДР. Роден е на 25 август 1912 г. в Нойкирхен, Саарска област. През 1929 г. влиза в Комунистическта партия на Германия. Умира през 1994 г. след продължително боледуване в Чили, където живее след рухването на Берлинската стена.\r\nВ криптата на Храм-паметника \"Св. Александър Невски\" в София е открита втората изложба от програмата за естетическо възпитание \"Леонардо да Винчи и неговата школа\".\r\n1973 г.\r\nДжон Ленън издава албума си “Mind Games”.\r\nДжон Ленън е роден на 9 октомври 1940 г. в Ливърпул, Англия. През 1955 г. създава в Ливърпул групата \"Куоримен\" (\"Бийтълс\" от 1960 г.). През 60-те години издава книгите \"Със собствен почерк\" (1964 г.) и \"Прът в колелата\" (1965 г.). През 1966 г. се запознава с Йоко Оно, работи с нея от 1968 г. Последният концерт на \"Бийтълс\" е в Сан Франциско през 1966 г., от 1970 групата официално се разпада. През 1969 г. Джон и Йоко сключват брак . От 1975 г. живеят в САЩ. Самостоятелни албуми: \"Wedding Album\" (1969 г.), \"John Lennon/Plastic Ono Band\" (1970 г.), \"Imagine\" (1971 г.), \"Mind Games\" (1973 г.), \"Walls and Bridges\" (1974 г.), \"Rock’n’Roll\" (1975 г.), \"Shaved Fish\" (1975 г.) и др. Съвместно  с Йоко Оно издава 7 албума, от които \"Double Fantasy\" (1980 г.) получава награда \"Грамми\" за 1981 г.. Убит е от Марк Чапмън пред жилището си в \"Дакота Билдинг\", Ню Йорк на 8 декември 1980 г.\r\n1965 г.\r\n31-годишният американски квакер Норман Морисън се самозапалва пред Пентагона в знак на протест срещу участието на САЩ във Виетнамската война.\r\n1963 г.\r\nПрезидентът на Южен Виетнам, Нго Дин Дием, е убит след военен преврат в страната.\r\n1956 г.\r\nПравителството на Унгария заявява, че страната излиза от Варшавския договор и се обръща към ООН и западните държави за помощ при влизане на войски на СССР на територията на държавата.\r\n1955 г.\r\nСписанието Билборд публикува за първи път класацията Топ 100.\r\n1953 г.\r\nПакистанският парламент обявява страната за \"ислямска република\".\r\nПрез 1947 г. с акт на британския парламент е разделена Британска Индия на мюсюлманската държава Пакистан (разделена на Източен и Западен Пакистан), като това предизвиква конфликт с Индия (с господстваща религия индуизъм). Пакистан и Индия водят две войни – през 1947-48г. и 1965 г. – заради спорната територия Кашмир. Гражданската война между Източен и Западен Пакистан през 1971 г. от своя страна води до независимостта на Бангладеш (бившия Източен Пакистан) през 1972 г. Столицата на Пакистан е Исламабад, а Карачи е най-големият град. Населението на страната наброява 162 млн. жители.\r\n1949 г.\r\nИндонезия получава национална независимост.\r\n1938 г.\r\nУнгария анексира Южна Словакия след подялбата на Чехословакия в Мюнхен през септември същата година.\r\nКонституцията на Чехословакия от 1920 г. полага основите на силно централизирана и обединена държава, като предизвиква протестите на немското и унгарското малцинство срещу териториалното разпределение. Немското национално малцинство, водено от Конрад Хенлайн и подкрепяно от Хитлер, изисква приобщаването на населените с германско население райони към Германия. Заплашвайки с война, Хитлер с Мюнхенския пакт от септември 1938 г. променя границите в региона – Полша и Унгария получават нови територии. Орязаната държава Чехословакия е разделена на три автономни единици през ноември 1938 г. – Бохемия и Моравия, Словакия и Рутения.\r\n1920 г.\r\nВ Питсбърг (САЩ) започва излъчванията си първата в света радиостанция. \r\nФранк Конрад, инженер от Пистбърг в началото на ХХ век започва да излъчва  музика от фонограф в редовна програма. Поради успехите на неговите предавания производителят на радиотехника  Уестингхаус решава да построи предавателна станция, която да работи вечерно време и да предава музикална програма с реклами. На 27 октомври 1920 г. е даден радио лиценз , като радиостанцията е наречена KDKA.  На 2 ноември 1920 г. резултатите от президентските избори с кандидати Уорън Хардинг и Джеймс Кокс са съобщени по телефона от Питсбъргската поща до KDKA. Това е считано за първото истинско радиопредаване.\r\n1917 г.\r\nИздадена е т. нар. Декларация Балфур от британското правителство, подкрепяща идеята за еврейско заселване в територията на Палестина, като част от британския мандат в Палестина след Първата световна война.\r\n1914 г.\r\nВ рамките на Първата световна война Франция, Великобритания и Русия обявяват война на Турция.\r\n1885 г.\r\nСърбия обявява война на България. Сръбско-българската война от 1885 г. е предизвикана от завоевателните стремежи на сръбските управляващи среди за териториално разширение на изток за сметка на българските земи. Формален повод за избухването на войната е  недоволството на Сърбия от Съединението на Източна Румелия с Княжество България 1885 г., с което според нея се нарушава \"равновесието\" на Балканския полуостров, установено от Берлинския конгрес 1878 г. Не малка роля за предизвикване на военния конфликт между двете съседни страни изиграва и Австро-Унгария. Тя открито тласка Сърбия към война с България, за да може чрез изтощаването на двете малки държави да улесни своите цели на Балканите. Българското правителство полага всички усилия, за да бъде избегнат военния сблъсък със Сърбия. То изпраща  своя специална делегация в Белград, за да убеди крал Милан и неговото правителство в безсмислието на готвеното нападение срещу България. Крал Милан обаче се оказва непреклонен. След като получава обещаните му от Виена 250 млн. динара помощ, той заповядва на сръбската армия да навлезе в пределите на България. Войната започва на 2 ноември. Сръбското правителство разполага с 60-хиляден военен контингент и 500 оръдия. До започването на войната двете части на България - Княжество България и Източна Румелия, мобилизират общо 108 000 души, в което число влизат и 14 000 опълченци от източнорумелийската милиция и няколко хиляди доброволци. България разполага с по-многобройна армия от своята съседка. Но очаквайки враждебна реакция от страна на Османската империя спрямо извършеното съединение на двете български области, нейните главни въоръжени сили са съсредоточени на източната и граница. За тяхното прехвърляне на западната граница при тогавашното състояние на транспортните средства са необходими най-малко 5-6 дена. За охраната на южната граница е оставена специална войскова част в състав от 35 000 души. Непосредствено след Съединението по заповед на Петербург от редовете на българската армия са изтеглени всички руски офицери, което я лишава от необходимия и команден кадър. В резултат на всичко това, макар и по-малочислена, сръбската армия има значителни преимущества пред българската. В първите няколко дни на войната сръбските войски бързо навлизат в българската територия. Срещу тях действат незначителни български части, които обаче не позволяват на сръбските войски да преминат линията Драгоман - Сливница. След съсредоточаване на българските главни военни сили започват ожесточени боеве в района на Сливница. След тридневни сражения (5-7 ноември) сръбските войски са разбити и принудени да отстъпят. Победата на българските войски при Сливница решава изхода на войната в полза на България. Голяма заслуга за тази победа имат подполковник Д. Николаев, командващ Източния корпус, майор А. Гуджев, командващ Западния корпус, и други български военачалници. В следващите дни сръбските войски започват да понасят поражения и на другите военни сектори - при Драгоман, Цариброд и др. Защитниците на Видинската крепост под командването на капитан Ат. Узунов не допускат нейното завземане от противниковите войски. След пораженията при Сливница, Драгоман, Цариброд и др. крал Милан се принуждава да отправи апел до правителствата на западните велики сили да се намесят незабавно и спрат настъплението на българите в пределите на неговата страна. В същото време сръбският владетел заповядва на своите войски да отбраняват Пирот. След двудневни ожесточени боеве (14 и 15 ноември) са принудени да отстъпят на запад към Ниш. Сръбската армия не е в състояние повече да се сражава, а Сърбия е изправена пред военен погром. Тогава в нейна помощ се намесва Австро-Унгария. По нареждане на нейното правителство на 16 ноември австро-унгарският пълномощен министър в Белград, граф Р. Кевенхюлер-Меч, пристига в Главната квартира на българската армия и настоява категорично да се прекрати нейното по-нататъшно настъпление, като заплашва с намесата на австро-унгарските войски в конфликта. Освен това той заплашва княз Александър I Батенберг, че с навлизането на австро-унгарската армия в Сърбия би се дал повод на Русия да окупира България и да го свали от престола. Тази дипломатическа уловка дава резултат и князът заповядва да се преустанови настъплението на българската армия в Сърбия. Преговорите за примирие със Сърбия приключват на 7 декември. Неговите клаузи са изработени във Виена от специално натоварена европейска комисия, включваща военните аташета на Великите сили. В последвалите преговори за изготвяне на мирния договор взема участие и представител на Османската империя, която по силата на Берлинския договор 1878 г. е считана за сюзерен на Княжество България. Мирният договор между България и Сърбия бил подписан на 19 февруари 1886 г. (Букурещки мирен договор 1886 г.). Победата на България във войната със Сърбия изиграва важна роля за укрепване на международното и положение и за признаването на акта на Съединението.\r\n1789 г.\r\nВъв Франция е национализирана голяма част от недвижимата собственост на католическата църква.\r\n1721 г.\r\nПетър I е провъзгласен за всеруски император.\r\nПетър I Велики е роден през 1672 г.. Руски цар е от 1682 г., и първият руски император (от 1721 г.). Син е на цар Алексей I Михайлович, от династията Романови. Наследява короната от Фьодор III (1682 г.), царува заедно с брат си Иван под регентството на сестра им София Алексеевна (до 1689 г.). Петър I започва модернизация на Русия: реорганизира администрацията, установява йерархията на чиновниците (учредени са сенат, колегии), страната е разделена на губернии, построява новата столица Санкт-Петербург (1703 г.). Поверява на Св. синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. За да получи излаз на Черно море, отвоюва Азов от турците (1696 г.). Обявява война на Швеция, но претърпява неуспех при обсадата на Нарва (1700 г.). Стига и до Финския залив. През 1709 г. разбива при Полтава шведския крал Карл ХII, който търси убежище в Турция. Потегля срещу турците, но е обкръжен при р. Прут и едва се спасява от плен (1711 г.). Губи Азов, но чрез Нищадския договор получава Лифландия, Естландия, Карелия и част от Финландия. Открива Академия на науките в Петербург (1725 г.). Умира през 1725 г.На тази дата са родени:\r\n1913 г.\r\nРоден е Бърт Ланкастър (Бъртън Стивън) - американски актьор, режисьор и продуцент. Работи като акробат, а по време на войната ръководи фронтови театър в Италия. Дебютира на Бродуей през 1946 г. в пиесата \"Ловни звуци\". Участва в \"Груба сила\" (1947 г.). Основно място в творчеството му заема антивоенната и антифашистката тема - \"Сега и за вечни времена\" (1953 г.), \"Ученикът на дявола\" (1958 г.), \"Присъдата на Нюрнберг\" (1961 г.), \"Влакът\" (1964 г.), \"7 дни през май\" (1964 г.), \"Иди да кажеш на спартанците\" (1978 г.), \"Зората на Зулу\" (1979 г.), \"Великата Отечествена\" (\"Неизвестната война\", 1979 г.), \"Бащи и синове - германска трагедия\" (тв, 1985 г.). Снима се при Лукино Висконти - \"Гепардът\" (1963 г.), \"Семеен портрет в интериор\" (1974 г.), и Бертолучи - \"ХХ век\" (1976 г.). За ролята си на шарлатанина проповедник в \"Елмър Гънтри\" (1960 г.) печели \"Оскар\". Умира на 20 октомври 1994 г.\r\nУмира Радул Владиславов Канели - български драматичен артист и режисьор. Роден е 28 декември 1868 г. в Одрин.  Един от първите строители на българския професионален театър. Завършва театралната школа на П. Г. Рапхоф в Петербург (1893 г.). Дебютира на сцената на театър “Сълза и смях” в София като режисьор и изпълнител на ролята на Жадов в “Доходно място” от А. Н. Островски (17 ноември 1893 г.). Директор режисьор е в театър “Сълза и смях” (1894-1899 г.). Преподавател е по пластика във Военното училище в София (1901-1905 г.), секретар е на Българското търговско агентство в Скопие (1905-1908 г.). Режисьор (1909 г.) и директор режисьор е на театъра в Пловдив (1910-1912 г.). Участва като доброволец в Сръбско-българската война (1885 г.) и в Балканската война (1912-1913 г.). Популяризира драматургията на Островски в България. По негово настояване Министерството на народното просвещение утвърждава Устав за управлението на българския театър в София. Под негово ръководство театър “Сълза и смях” осъществява първото си задгранично турне в Цариград, Солун, Велес и Скопие (1898 г.).\r\n1865 г.\r\nРоден е Уорън Хардинг - американски политик, президент на САЩ (1921-1923 г.) от листата на Републиканската партия. Вътрешната политика на правителството му е подчинена на монополите и се характеризира с разрастване на корупцията и обогатяване на търговците и спекулантите. Провежда политика на експанзия в Далечния изток и Латинска Америка. Умира на 2 август 1923 г. в Сан Франциско.\r\n1795 г.\r\nРоден е Джеймс Нокс Полк - американски политик, 11-и президент на САЩ (1845-1849 г.), кандидат от Демократическата партия. Завършва право в Университета в Северна Каролина (1818 г.). Седем последователни мандата е в Долната камара на Сената (от 1825 г.). От 1839 г. е губернатор на щата Тенеси. През 1844 г. е номиниран от Демократическата партия за вицепрезидент, но след възникналите в партията конфликти около кандидатурите за президент на Мартин Ван Бюрен и Джон Калхун, партийният конгрес го избира като компромисен кандидат. По време на президентския му мандат САЩ водят война срещу Мексико (1848 г.). Умира на 15 юни 1849 г. в Нешвил.\r\n1755 г.\r\nРодена е Мария-Антоанета - френска кралица, съпруга на крал Луи ХVI (от 1770 г.). Дъщеря е на австрийския император Франц I и императрица Мария Терезия. Обявява се против крайните радикални мерки, наложени от якобинската диктатура, с което си спечелва омразата на народа. След свалянето на монархията (10 август 1792 г.) е арестувана заедно с краля. По време на революционния терор, започнал след убийството на Жан-Пол Марат, е осъдена на смърт и екзекутирана. Умира на 16 октомври 1793 г. в Париж.На тази дата умират:\r\n1975 г.\r\nУмира Пиер Паоло Пазолини, италиански кинорежисьор.\r\n1950 г.\r\nУмира Джордж Бърнард Шоу - английски драматург, по произход ирландец. Роден е на 26 юли 1856 г. в Дъблин. Завършва училище през 1871 г в Дъблин. През 1876 г. заминава за Лондон. Занимава се с журналистика, пише музикални рецензии и художествени произведения. Автор е на романите: “Неразумният брак” (1880 г.), “Любовта на артиста” (1881 г.), “Професията на Кешъл Байрон” (1882 г.) и др. Лидер е на “Фабианското общество”.  Първата му пиеса е “Домът на вдовицата” (1892 г.), следващата е “Сърцеяд” (1893 г.) и  “Професията на госпожа Уорън” (1894 г.) съставят сборника “Неприятни пиеси” (1898 г.), последван от втори цикъл - “Приятни пиеси”: “Оръжие и човек” (1894 г.), “Кандида” (1894 г.), “Избраник на съдбата” (1895 г.), “Ще поживеем, ще видим” (1895 г.). Следва трети цикъл - “Три пиеси за пуритани” (1901 г.): “Ученик на дявола” (1896-1897 г.), “Цезар и Клеопатра” (1898 г.), “Обръщението на капитан Брасбаунд” (1899 г.). Пиеси: “Човек и свръхчовек” (1901-1903 г.), “Другият остров на Джон Бул” (1904 г.), “Майор Барбара” (1905 г.), “Дилемата на лекаря” (1906 г.), “Женитба” (1908 г.), “Разобличението на Бланко Поснет” (1909 г.), “Първата пиеса на Фани” (1911 г.), “Андрокъл и лъвът” (1913 г.), “Пигмалион” (1913 г.), “Дом, в който се разбиват сърцата” (1913-1919 г.), “Назад към Матусалем” (1918-1920 г.), “Света Йоана” (1923 г.), “Кошница с ябълки” (1929 г.), “Лошо, но истина” (1931 г.), “Милионершата” (1936 г.), “Женева” (1938 г.) и др. Последните му пиеси са “Милиардите на Байант” (1948 г.) и “Измислени басни” (1950 г.). Получава Нобелова награда за литература (1925 г.).", "date": "2017.11.02", "title": "Денят 2 ноември в световната история"}
{"url": "http://www.focus-news.net/news/2017/11/02/2453037/kathimerini-potokat-na-migranti-kam-gartsiya-se-e-uvelichil-dvoyno.html", "text": "Гръцкият министър за миграцията Янис Музалас призна, че проблемът с имигрантите става все по-тежък, след като броят на пристигащите по бреговете на гръцките острови от Турция се е удвоил през периода от август до октомври в сравнение със същия период миналата година, пише гръцкият вестник Kathimerini. Музалас определи това увеличение като „специална фаза“ в проблема с имиграцията. Той добави, че през юли гръцките брегове са достигали средно 87 души на ден, докато през август броят им е скочил до 156 души, а през месеците септември и октомври се е увеличил още повече – до 214 души на ден. Само през октомври са пристигнали около 4000 души. \r\nВ същото време гръцкият министър заяви, че Гърция продължава да смята за валидно споразумението на ЕС с Турция от март, имащо за цел да намали мигрантския поток към Европа. По думите му Атина е интензифицирала дипломатическите усилия за прилагането на споразумението, което описа като „решаващо а бъдещето на Гърция“. От влизането в сила на споразумението в Турция са върнати 1360 мигранти. Калина Жекова", "date": "2017.11.02", "title": "Kathimerini: Потокът на мигранти към Гърция се е увеличил двойно"}
{"url": "http://www.focus-news.net/news/2017/11/02/2453038/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от компанията. На 2 ноември 2017 г. (четвъртък) във връзка с монтаж на спирателен  кран  на бул. „Александър Стамболийски“ в жк. „Разсадника – Коньовица“ се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nбул. „Александър Стамболийски“ от ул. „Алеко Туранджа“ до бул. „Константин Величков“ /нечетни номера/\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ на кръстовището с ул. „Надежда“.\r\nНа 2 ноември 2017 г. (четвъртък), във връзка с подмяна на сградно водопроводно отклонение на ул. 2 в кв. „Враждебна“, се налага спиране на водоподаването от 9:30 до 17:00 часа на клиентите на „Софийска вода”, живеещи в:\r\nул. 2 от ул. 61 до бул. „Ботевградско шосе“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2 пред № 29.\r\nНа 2 ноември 2017 г. (четвъртък), във връзка с монтаж и подмяна на спирателни кранове на ул. „Пчеларска“ и на ул. „Латинка“ в с. Бистрица се налага спиране на водоподаването от 9:00 до 17:00 часа на клиентите на „Софийска вода”, живеещи в района между:\r\nул. „Витошко лале“, ул. „Чипровица“, ул. „Васил Левски“ и ул. „Ивайло“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Витошко лале“ на кръстовището  с ул. „Ивайло“.\r\nНа 2 ноември 2017 г. (четвъртък), във връзка с прекъсване на сградно водопроводно отклонение на бул. „Никола Й. Вапцаров“ № 2 в Промишлена зона „Хладилника“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\nул. „Шиварски път“ и Тенис клуб „Малееви“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Атанас Дуков“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2017.11.02", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/11/02/2453039/dobrich-v-okrazhniya-sad-e-nasrocheno-deloto-sreshtu-bivsh-direktor-na-oblastna-direktsiya-zemedelie-v-dobrich.html", "text": "От 10.00 часа, в Окръжен съд – Добрич е насрочено открито съдебно заседание за разглеждане на наказателното дело срещу бившия директор на Областна дирекция „Земеделие“ в Добрич Стилиян Митев. Това съобщиха от пресцентъра на ДОС. Срещу Митев е повдигнато обвинение за това, че в периода от 13 ноември 2009 г. - до 03 септември 2013 г., в качеството си на длъжностно лице, заемащо отговорно служебно положение, с цел да набави облага за две търговски дружества „Митев“ЕООД - Добрич и „Макситур Бряг на изгрева“АД - Варна, не е изпълнил служебните си задължения, регламентирани в Правилника за прилагане на Закона за собствеността и ползването на земеделските земи, като от това са могли да настъпят немаловажни вредни последици. Според прокуратурата в резултат на неговото умишлено бездействие по служба е могло да се стигне до замърсяване и увреждане на имот с площ от близо 15 декара (14.992 дка), намиращ се в землището на село Кранево, граничещ на изток с морски плаж „Кранево - север“ и съставляващ част от държавния поземлен фонд. Съдебното заседание е насрочено за предварително изслушване на страните - без призоваване на свидетели и вещи лица.", "date": "2017.11.02", "title": "Добрич: В Окръжния съд е насрочено делото срещу бивш директор на Областна дирекция „Земеделие“ в Добрич"}
{"url": "http://www.focus-news.net/news/2017/11/02/2453040/api-zapochva-izgrazhdaneto-na-obhodniya-pat-na-aheloy.html", "text": "Започва строителството на обходния път на град Ахелой, част от път I-9 Слънчев бряг - Бургас, съобщиха от пресцентъра на Агенция \"Пътна инфраструктура\". Със средства от републиканския бюджет ще се изгради изцяло ново трасе, с което транзитният трафик ще се изведе извън Ахелой. На символичната първа копка ще присъства председателят на Управителния съвет на Агенция „Пътна инфраструктура“ инж. Дончо Атанасов.\r\nИзпълнител на строително-монтажните работи е „Трейс груп холд“ АД. Строителният надзор ще осъществява ДЗЗД „План Инвест Сърч“, в което участват: „План инвест Пловдив“ ЕООД, „Инфра Инвест“ ООД, „Сърч Корпорейшън СРЛ“ и „НТСС Консултинженеринг“ ЕООД. ОБЕДИНЕНИЕ „ВИП“, в което са: „ВИА ПЛАН“ ЕООД, „ТРАНСКОНСУЛТ-22“ ООД и „Пътконсулт 2004“ ЕООД.", "date": "2017.11.02", "title": "АПИ: Започва изграждането на обходния път на Ахелой"}
{"url": "http://www.focus-news.net/news/2017/11/02/2453041/pregled-na-osnovnite-temi-v-starozagorskiya-pechat.html", "text": "“Дело за кърваво меле в Раднево влиза на поправителен” е водещо заглавие от страниците на вестник „Старозагорски новини“. Дело за кърваво меле от 2 май 2016 година на центъра на Раднево, при което тежко пострадаха трима младежи, влиза отново в съдебна зала. Заседанието е насрочено за 10:00 часа днес и ще бъде гледано от Втори наказателен състав при Окръжен съд - Стара Загора, председател е Мариана Христакиева. На подсъдимата скамейка ще застанат жителите на ромския квартал \"Кантона\" Калчо Иванов (39 г.), 20-годишният му син Стефан, братовчедите му Динко Ангелинов (23 г.) и Антон Иванов. Срещу тях е повдигнато обвинение за опит за убийство по хулигански подбуди, който останал недовършен по независещи от тях причини. Най-младият Стефан е обвиняем за опит за убийство на повече от едно лице. В хода на досъдебното производство по безспорен начин е установено, че в ранния следобед на 2 май 2016 г. в Раднево е възникнало спречкване за отнето предимство на пътя между обвиняемия Стефан и пострадалия, 28-годишен Георги Николов, при което Николов е нанесъл побой над по-младия шофьор. Обвиняемият се оплакал на баща си Калчо и заедно с братовчедите си Антон и Динко решили да се саморазправят. Четиримата с два автомобила започнали да търсят Георги и неговите приятели, след което ги открили и преследвали до центъра на Раднево в близост до фитнес-зала. Там четиримата обвиняеми слезли от автомобила въоръжени с бухалки, пръти и ножове и пред очите на около 25-30 свидетели се нахвърлили върху пострадалите Георги Николов, Живко Жеков и Цветелин Кюстендилски. Предстои да бъдат разпитани 37 свидетели. Делото премина през няколко фал-старта досега, обвинителният акт беше връщан на Окръжна прокуратура за отстраняване на процесуални нарушения. Стигна се и до смяната на председателя на състава след направен самоотвод. Обвиняемите са с мярка за неотклонение \"задържане под стража\", те ще бъдат докарани с белезници от затвора. Двама от участниците в кървавата вакханалия, която предизвика масови безредици и неколкодневни протести в миньорския град, са осъждани и преди това. За престъплението, за което са повдигнати обвинения на четиримата, се предвижда наказание \"лишаване от свобода\" от 15 до 20 години или доживотен затвор. \r\n“МЕ стартира проверки на студения резерв в ТЕЦ-ове от \"Марица-изток\" е друго заглавие от страниците на вестника. Със заповед на министъра на енергетиката Теменужка Петкова експерти от министерството и \"Електроенергийния системен оператор\" ЕАД ще проверят готовността на енергийни предприятия за осигуряване на студен резерв, който се оказа проблем през тежката зима на 2016/2017 г. В периода от 1-ви до 10 ноември ще бъдат извършени проверки на място в централите, които имат сключен договор с ЕСО ЕАД за предоставяне на разполагаема електрическа мощност (така наречения студен резерв). Допълнително ще се извършат проверки и за спазване изискванията на наредбата за резерви от горива на централите, които работят с основно гориво въглища. Съгласно Закона за енергетиката топлоелектрическите централи са длъжни да поддържат резерви от горива в количество, което да гарантира надеждно и продължително производство на електроенергия. На 2 ноември министър Петкова лично ще провери готовността за осигуряване на студен резерв в \"Ей и Ес-3С Марица Изток I\" и държавната \"ТЕЦ Марица изток 2\" ЕАД. \r\n“Частни балнеокомплекси изяждат хляба на павелбанци”, още изданието. Недостигът на минерална вода, намаленият й дебит и незаинтересоваността от страна на МОСВ са на път да ги оставят без поминък. Държавата, която е изключителен монополист на термалните води през годините, е раздавала разрешителни на частници в пъти повече, отколкото е дебитът на цялото находище на минерална вода в Павел баня. Изградените над 10 лъскави балнеокомплекса в курортния град, захранвани с държавното богатство, каквато е термалната вода, са оставили под критичния минимум дебита на държавната Специализирана болница за рехабилитация в града. Това е и причината хилядите нейни ползватели да напускат разочаровани наетите от тях квартири и града поради финансовата невъзможност да ползват услугите на скъпите местни хотели, някои от които предлагат апартаменти за 460 лв. на денонощие. Кметът на Павел баня Станимир Радевски уточни пред медията ни, че дебитът от цялото находище на минерална вода в Павел баня винаги е бил 10.57 литра в секунда. На цялата територия на града има 19 каптажа, но само 3 са експлоатационни. Единият от тях се нуждае от рехабилитация (каптаж No 3), но няколко български правителства са останали глухи за проблема. През всичкото това време подчинената на МОСВ структура - Басейнова дирекция - Пловдив, е издала редица резрешителни за ползването на минералната вода от частници, изградили огромни балнеокомплекси, притежаващи по няколко басейна, плюс джакузита, лечебни вани и т.п. И тъй като термоминералната вода от изворите на Павел баня е 67 градуса, болшинството от хотелиерските комплекси я ползват и за отопление в студените месеци, тъй като цената, която плащат на Басейновата дирекция за лечебни цели е 50 стотинки на литър. Тоест сметката за ползване на лечебната вода за отопление им излиза по на изгода, отколкото да отопляват огромните си имения с нафта или друго гориво. Но тъй като термоминералните води са изключителен държавен монопол, кметът на Общината е поставен в ситуация на невъзможната невъзможност да осигури поминъка на своите съграждани, препитаващи се основно от отдаването под наем на квартири на хора, ползващи услугите на държавната Специализирана болница по рехабилитация. \"С проблема са били запознати няколко министъра на МОСВ - Джевден Ибрям Чакъров, Нона Караджова и настоящият Нено Димов, но от никъде отговор не иде. По време на управлението на МОСВ от Караджова си позволих да платя 12 000 лева на двама професори от БАН да направят проучване на находището ни с минерална вода. За този си \"лукс\" бях жестоко наруган от министърката, която в прав текст ме обвини, че съм навлязъл в \"нейна територия\", че това не е от моята компетентност, и че не познавам Закона за водите. Аз закона го зная наизуст, но не мога да разбера, защо след като дебитът ни е 10.57 л на секунда минерална вода, на частници са издадени разрешителни режими за общо над 20 литра. От тази аномалия най-големият потърпевш е държавната болница за рехабилитация, хората, нуждаещи се от лечение, но нямащи възможност да платят скъпите хотели. И моите съграждани, чийто поминък е балнеоложкият туризъм\" коментира Радевски. Той уточни, че болшинството от фирмите, собственици на луксозните балнеологични комплекси, са регистрирани в други градове на страната, тоест не плащат данъци в Община Павел баня. Те дори не са коректни и при плащането на т.нар. курортни такси. \"Нарочно съм изчислявал - от хотелски комплекс, който трябва примерно да плати 3 400 лв. на месец, в общинския бюджет се привеждат 1 200 лв., тоест за 5.5 дни от месеца. А останалите 25.5 дни, да не би случайно комплексът да не работи\", зададе риторичен въпрос Радевски. Понастоящем над 400 души са се подписали в протестна подписка срещу проблема с водата, която скоро ще бъде внесена в Общинския съвет. Предстои местният парламент да излезе с решение, което ще изпратят до МОСВ, Басейнова дирекция и до всички парламентарни групи в 44-тото НС. Тоест за пореден път висшестоящите в София ще бъдат запознати с проблема за поминъка на Павел баня.", "date": "2017.11.02", "title": "Преглед на основните теми в старозагорския печат"}
{"url": "http://www.focus-news.net/news/2017/11/02/2453042/afp-sayfulo-saipov-e-planiral-v-prodalzhenie-na-godina-napadenieto-v-manhatan.html", "text": "Узбекистанският имигрант, стоящ зад най-тежката терористична атака в Ню Йорк за последните 16 години, е признал, че е действал от името на „Ислямска държава“ и че не съжалява за убийството на осем души, предаде AFP, като се позова на източници от следствието. По тяхна информация, Сайфуло Саипов е планирал в продължение на година нападението, при което са тежко ранени още 11 души. \r\nМеждувременно прокурори повдигнаха обвинения за тероризъм срещу Саипов, който впоследствие се яви в съда на инвалидна количка. Той бе прострелян в стомаха от полицията 24 часа след като прегази с пикапа си пешеходци и велосипедисти на велоалея в нюйоркския квартал Манхатън. \r\nПрезидентът на САЩ обеща незабавна промяна в политиката на издаване на визи, която през 2010 г. е позволила на 29-годишния узбекистанец да имигрира в Щатите. Тръмп заяви, че ще „обмисли сериозно“ възможността да изпрати заподозрения в затвора в Гуантанамо, а по-късно призова за екзекуцията му. Калина Жекова", "date": "2017.11.02", "title": "AFP: Сайфуло Саипов е планирал в продължение на година нападението в Манхатън"}
{"url": "http://www.focus-news.net/news/2017/11/02/2453043/mvr-25-dushi-sa-postradali-pri-katastrofi-prez-izminaloto-denonoshtie.html", "text": "25 души са пострадали при катастрофи през изминалото денонощие. Това съобщиха от пресцентъра на МВР. Един от ранените е с опасност за живота. В столицата са станали 248 леки и 1 тежък пътен инцидент, при които има 1 ранен.\r\nОт началото на годината жертвите при катастрофи са 535, а ранените - 7224.", "date": "2017.11.02", "title": "МВР: 25 души са пострадали при катастрофи през изминалото денонощие"}
{"url": "http://www.focus-news.net/news/2017/11/02/2453044/pazardzhik-79-asistenti-sa-polagali-grizhi-za-nad-90-potrebiteli-v-obshtina-peshtera-v-ramkite-na-proekta-lichen-asistent.html", "text": "На територията на община Пещера в периода 3 май 2016 г. до 31 октомври 2017 г. бе предоставена социалната услуга „Личен асистент”, съобщи за Радио „Фокус“ – Пазарджик Стоян Йовчев, експерт в общинската администрация. Потребители на социалната услуга бяха деца с увреждания и хора над 65 г. в невъзможност за самообслужване. „По проекта в Община Пещера са подадени 149 заявления за ползване на услугата и 130 заявления за предоставяне на услугата “Личен асистент”. В рамките на проекта е осигурена заетост на 79 лични асистенти. Броят на потребителите ползвали услугата “Личен асистент” е 91, от които 12 деца“, уточни Йовчев. Той каза също, че на 1 ноември  в Община Пещера приключиха дейностите по предоставяне на социалната услуга “Личен асистент” по проект „Заедно” към Оперативна програма “Развитие на човешките ресурси”  за  предоставяне на безвъзмездна финансова помощ “Независим живот”.\r\nАлбена ЖИЛЕКОВА", "date": "2017.11.02", "title": "Пазарджик: 79 асистенти са полагали грижи за над 90 потребители в община Пещера в рамките на проекта „Личен асистент”"}
{"url": "http://www.focus-news.net/news/2017/11/02/2453045/pregled-na-osnovnite-temi-v-dobrudzhanskiya-pechat.html", "text": "Прокуратурата в Добрич се е самосезирала за проблема с газа в Генерал Тошево, съобщава челото на вестник „Нова добруджанска трибуна“. Това е станало след публикациите в пресата. Вестникът припомня, че фирма има намерение да добива газ в 18 села на територията на Община Генерал Тошево. Според експерти от октомври 2011 година до февруари 2013 година фирмата е имала разрешително за търсене и проучване в блок Добрич. Разрешителното е издадено по реда на Закона за подземните богатства. От фирмата твърдят, че ще добиват природен газ, а не шистов, но гражданите имат опасения, че тези твърдения не са верни. Като продължение на темата всекидневникът съобщава „На 17 декември – референдум за добив на газ“. На редовното си заседание вчера Общинският съвет на Генерал Тошево е взел единодушно решение за провеждането на референдум по повод инвестиционното намерение на фирмата за добив на газ в региона. Също тема от региона – „Започва обществено обсъждане за обявяването на „Комплекс Калиакра“. Ще бъдат променени още три зони. На интернет страницата на МОСВ са публикувани проектозаповедите за обявяване на защитената зона и за изменение на заповедите, с които са обявени другите защитени зони – „Калиакра“, „Белите скали“ и „Било“. „С местен референдум жителите на Община Генерал Тошево ще решат за добива на газ“, съобщава на първа страница вестник „Добруджанска трибуна“. Решението е взето с пълно единодушие на провелата се вчера сесия. Докладната записка е била внесена от кмета на Тошево Валентин Димитров. Въпросът, който ще бъде отпечатан, ще започва с питането дали гражданите са против добива на газ. Всекидневникът съобщава, че за днес в Окръжен съд – Добрич е насрочено открито съдебно заседание за разглеждане на наказателното дело срещу бившия директор на Областна дирекция „Земеделие“ в Добрич Стилиян Митев.  Срещу Митев е повдигнато обвинение за това, че в периода от 13 ноември 2009 г. - до 03 септември 2013 г., в качеството си на длъжностно лице, заемащо отговорно служебно положение, с цел да набави облага за две търговски дружества „Митев“ЕООД - Добрич и „Макситур Бряг на изгрева“АД - Варна, не е изпълнил служебните си задължения, регламентирани в Правилника за прилагане на Закона за собствеността и ползването на земеделските земи. „Музикален педагог и талантлив ученик получиха годишните награди „Добрич“, съобщава изданието. Елена карабельова е вокален педагог в Студио за поп и рок певци „Сарандев“ към Общинския младежки център „Захари Стоянов“. Александър Петров е ученик в 9 клас на Езикова гимназия „Гео Милев“, автор е на стихосбирка, лауреат на много музикални конкурси.", "date": "2017.11.02", "title": "Преглед на основните теми в добруджанския печат"}
{"url": "http://www.focus-news.net/news/2017/11/02/2453046/reuters-osem-dushi-sa-zaginali-pri-sblasatsi-mezhdu-turski-voennosluzheshti-i-kyurdski-ekstremisti.html", "text": "Четирима членове на турските сили за сигурност и четирима кюрдски бойци са загинали при сблъсъци близо до границата между Северен Ирак и Югоизточна Турция, предаде Reuters, като се позова на източници. По тяхна информация рано тази сутрин турската армия е стартирала операция за издирването на членове на терористичната групировка Кюрдска работническа партия (ПКК), които са се опитвали да преминат границата и да навлязат на територията на турския вилает Хаккяри. \r\nПКК започна сепаратистка въоръжена борба през 1984 г. В рамките на конфликта оттогава са загинали над 40 000 души. Турция, САЩ и Европейският съюз определят ПКК като терористична организация. Калина Жекова", "date": "2017.11.02", "title": "Reuters: Осем души са загинали при сблъсъци между турски военнослужещи и кюрдски екстремисти"}
{"url": "http://www.focus-news.net/news/2017/11/02/2453047/montana-politsiyata-v-lom-razsledva-sluchay-na-4-otroveni-lovni-kucheta.html", "text": "Полицията в Лом разследва случай на 4 отровени ловни кучета. Това съобщиха от ОДМВР - Монтана. За времето от 29 октомври 2017 г. до 1 ноември 2017 г. в град Лом на ул. \"Войводина бахча\" 8 неизвестен извършител е проявил жестокост към 4 ловни кучета порода \"пойнтер\". Кучетата са собственост на лице с инициали И. И. на 48 години. Извършителят на деянието е причинил смъртта на животните посредством неустановено до момента отровно вещество, подхвърлено в двора на дома му чрез няколко умъртвени птици.", "date": "2017.11.02", "title": "Монтана: Полицията в Лом разследва случай на 4 отровени ловни кучета"}
{"url": "http://www.focus-news.net/news/2017/11/02/2453048/pregled-na-osnovnite-temi-vav-velikotarnovskiya-pechat.html", "text": "„Фирма поиска несъстоятелност за болницата в Свищов“ е заглавие от първа страница на областния всекидневник „Янтра Днес”. Общинската болница в Свищов да бъде обявена в несъстоятелност, ако до три дена не се разплати с фирмата, на която дължи 60 353 лв. като просрочени задължения, на 31 октомври 2017 г., като последно предупреждение едноличното дружество е изпратило съдебна покана на болницата за доброволно внасяне на дълговете. „Надя Семова е най-младият учител в област В. Търново“ е друго заглавие от днешното издание. 22-годишната Надя Семова, която преподава в ОУ „Св. св. Кирил и Методий“ в павликенското село Батак, е най-младият учител в област Велико Търново. В Деня на народните будители тя получи специална грамота от кмета на Великотърновска Община Даниел Панов. „Съдят 25-годишен, пребил жестоко бездомник пред погледа на деца“, пише още вестникът. Районна прокуратура – Велико Търново внесе в съда обвинителен акт срещу 25-годишен мъж за причиняване на телесни повреди на бездомник. „Студентки изкарват по 100 лв. като компаньонки на чужденци“ е друго заглавие от днешното издание. \r\n„Готов е новият военен завод край Лясковец, Триградието се превръща в център на военната промишленост“ е заглавие от другия областен ежедневник „Борба“. Вече е построен новият военен завод край Лясковец. Той се намира в близост до утвърдената компания за оръжия, южно от малкото градче. „Автомобилни гуми горяха на сметището в Горна Оряховица“ е друга тема от вестника. Гъст черен дим стресна вчера около обяд жителите на Горна Оряховица. Причината за пожара се оказа запалено голямо количество автомобилни гуми в района над бившето сметище на града. „Мобилно приложение за жалби стартира от Велико Търново“  е друга тема от всекидневника. Десетки сигнали са подадени от граждани на Велико Търново до институциите чрез безплатното мобилно приложение Civi. Приложението, което се инсталира в мобилния телефон, работи от две седмици, а официалното му стартиране бе от старата столица. „Регионалният инспекторат по образование награди млади учители“, пише още ежедневника. 75 учители, за които тази учебна година е първа в професионалната им кариера, се събраха вчера в Ритуалната зала на Община Велико Търново. Срещата бе по повод Деня на народните будители. На страниците на  днешното издание е поместена и статия, разказваща за разпадащи се метални елементи от тролейната мрежа, които „висят над главите ни“.", "date": "2017.11.02", "title": "Преглед на основните теми във великотърновския печат"}
{"url": "http://www.focus-news.net/news/2017/11/02/2453049/plovdiv-zapochva-remontat-na-zhaltoto-uchilishte-na-ul-todor-samodumov.html", "text": "Днес от 12.00 часа официално ще бъде дадено началото на ремонта на Жълтото училище на ул. \"Тодор Самодумов\" в Пловдив. Това съобщиха за Радио „Фокус” - Пловдив от администрацията на Академията за музикално и танцово и изобразително изкуство в Пловдив (АМТИИ). Поканени са представители на институциите, допринесли това да се случи. Според подписания договор с изпълнителя, дейностите по възстановяването на сградата трябва да продължат 190 дни. Ремонтът е финансиран с 1.1 млн. лв., отпуснати с решение на Министерския съвет, 100 000 лв. от Община Пловдив и средства, събрани от висшето училище чрез организирането на благотворителни концерти.\r\nЖълтото училище е построено през 1868 година с пари, събрани от българската общност в Пловдив. Преди Освобождението в него са учили Патриархът на българската литература Иван Вазов и революционни дейци на Априлското въстание, а в по-късен период възпитаници на училището са били Александър Теодоров-Балан, Димчо Дебелянов, Константин Стоилов и много други.\r\nТони МИХАЙЛОВ", "date": "2017.11.02", "title": "Пловдив: Започва ремонтът на Жълтото училище на ул. \"Тодор Самодумов\""}
{"url": "http://www.focus-news.net/news/2017/11/02/2453050/pregled-na-osnovnite-temi-v-shumenskiya-pechat.html", "text": "„Христо Димитров, главен художествен ръководител на фолклорния ансамбъл „Българе“, Почетен гражданин на Шумен: „Никога няма да сменя личната си карта от шуменска на софийска!“ е водещото заглавие във вестник „Шуменска заря“. Кметът на Шумен Любомир Христов обяви хореографа Христо Димитров за почетен гражданин на Шумен вчера на тържествена церемония в ДКТ „В. Друмев“. „Поставят противонавяващи мрежи на няколко места в Шуменско“, съобщава ежедневникът. Шуменско мрежи ще има на пътя I-4 Шумен - Търговище, на път I-2 Русе - Шумен - Варна, в района на селата Белокопитово, Струино, Звегор и други места извън Шумен. „Община Смядово ремонтира със собствени средства наводнената улица “Хан Аспарух”, информира всекидневникът. Няколко години ул. „Хан Аспарух“ в Смядово е една от най-проблемните, заради честите аварии на водопреносната мрежа. Отново спукана тръба заля цялата улица и наводни няколко къщи. „Чисти улици и спретнат квартал искат в Дивдядово“, пише вестникът. Жители на шуменския квартал „Дивдядово” потърсиха съдействие от кмета за почистването на улиците и тротоарите. Те поставиха и проблема с автобусите на градския транспорт, които пътуват до последната спирка само до 18 часа. “Шуменски деца почетоха Деня на народните будители“, пише изданието. Ученици от три шуменски училища, както и студенти, празнуваха вчера в къща музей „Панайот Волов“ Деня на народните будители и 167-годишнината от рождението на главния апостол на Априлското въстание през 1876 г. „Учителите пренасят модерната наука в училище“ е акцент от стр. 4 в броя. След проведен конкурс на МОН за квалификация на учители по техника, информатика и ИТ бях включена в групата за обучение, което се проведе от 14 до 24 октомври 2017 година в централата на ЦЕРН в Женева. Къна Бойчева, краевед, носител на „Златната значка на Шумен“: „За по-пълното разкриване личността на Войников използвам и сега всяка възможност“.", "date": "2017.11.02", "title": "Преглед на основните теми в шуменския печат"}
{"url": "http://www.focus-news.net/news/2017/11/02/2453051/gabrovo-zaradi-avarien-remont-shte-bade-narusheno-vodopodavaneto-v-chast-ot-grada.html", "text": "Заради авариен ремонт ще бъде нарушено водоподаването в част от града до 17.00 часа. Това съобщиха за Радио „Фокус“ – Велико Търново от водоснабдителното дружество, обслужващо Габрово. Причината е извършване на авариен ремонт, а засегнатите участъци са ул. “Николаевска“ и кв. “Хаджи Цонев мост“.„Фокус“ припомня, че е отменен режимът на водоподаване в селата Междене, Узуните, Златевци, Милковци и на захранваните от ВиК „Бяла“ населени места, след като дебитът на водоизточниците им се нормализира.\r\nПоради продължителното засушаване и намаления дебит на водоизточниците и по предложение на кметския наместник на с. Лесичарка, е въведен режим на водоподаване в селата Велковци, Лесичарка, Драгомани и махала Поповци се редуват със с. Костенковци.\r\nВъв връзка с намаления дебит на местните водоизточници и по предложение на кметския наместник, е въведен режим на водоподаване в село Кози рог – висока зона до възстановяване на дебита. В посочената зона вода има в събота, неделя и сряда. В останалите дни от седмицата вода не се подава. Пускането и спирането стават в 09.00 часа.\r\nНадежда КРЪСТЕВА", "date": "2017.11.02", "title": "Габрово: Заради авариен ремонт ще бъде нарушено водоподаването в част от града"}
{"url": "http://www.focus-news.net/news/2017/11/02/2453052/kyustendil-v-hudozhestvenata-galeriya-shte-se-sastoi-vazpomenatelna-vecher-za-aktyora-angel-aleksiev-alyoshata.html", "text": "В художествената галерия в Кюстендил ще се състои възпоменателна вечер за актьора Ангел Алексиев – Альошата. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Събитието се организира от 18.00 часа в художествена галерия „Владимир Димитров – Майстора”. Организатори на инициативата са Народно читалище „Зора“ и художествената галерия. В програмата са поканени да участват Драгомир Драганов и трио „Тенори“. Ще бъде излъчена мултимедийна презентация за живота и творчеството на актьора. Ще бъде представена и книгата му „До утре, до другия спектакъл“, каквото е и мотото на вечерта. Също така негови картини ще бъдат показани на екран.\r\nВенцеслав ИЛЧЕВ", "date": "2017.11.02", "title": "Кюстендил: В художествената галерия ще се състои възпоменателна вечер за актьора Ангел Алексиев – Альошата"}
{"url": "http://www.focus-news.net/news/2017/11/02/2453053/zhelyo-boychev-bsp-koruptsiyata-saniraneto-i-infrastrukturata-shte-badat-zalozheni-v-motivite-za-vot-na-nedoverie.html", "text": "Темата за корупцията, програмата за саниране и инфраструктурни обекти ще бъдат заложени в мотивите за вот на недоверие. Това каза в сутрешния блок „Добро утро, България“ на Радио „Фокус“ зам.-председателят на ПГ на БСП Жельо Бойчев относно старта на разговори с ДПС за сваляне подкрепата към правителството. По думите му разговори ще има и с „Воля“, както и с други политически формации, като след това ще се конкретизират доводите, за които има много поводи. Бойчев отбеляза, че промяната в България става все по-наложителна и трябва да е радикална. \"В здравеопазването се предлага да има 400 лв. повече в бюджета на НЗОК. Само по себе си погледнато това не е малко, но ситуацията показва, че всяка година ние даваме по няколко стотин милиона повече в бюджета на НЗОК и резултатът е абсолютно един и същ. Това, което БСП предлага с алтернативата си за бюджета е да сменим модела и начина на финансиране, защото иначе може да продължим да наливаме повече средства, а управляващите да продължат да отчитат, че това е голямо постижение, а резултатът няма да е никакъв\", коментира Бойчев. По думите му мотивите за вот на недоверие по отношение на корупцията имат един проблем - че има прекалено много основания за тях и трябва да се види кои ще са основите, върху които да се стъпи. \"Ограничени сме и във времето, но със сигурност темата с НДК ще присъства като нарицателен пример за опита да се скрием зад председателството, изхарчвайки по един нецелесъобразен начин бюджетни средства от страната. По същия начин очакваме да залегне и темата със санирането, където се изхарчиха няколко милиарда публичен ресурс и до момента никой не може да отговори какъв ефект има това нещо“, коментира Жельо Бойчев. Той добави, че предстоящото българско председателство на Съвета на ЕС не трябва да бъде параван за лошите управленски решения вътре в страната.", "date": "2017.11.02", "title": "Жельо Бойчев, БСП: Корупцията, санирането и инфраструктурата ще бъдат заложени в мотивите за вот на недоверие"}
{"url": "http://www.focus-news.net/news/2017/11/02/2453054/prof-ognyan-gerdzhikov-grehota-e-hora-kato-prof-nikolay-petrov-taka-lesno-da-izgaryat.html", "text": "По време на служебния кабинет са правени проверки във ВМА. Това каза бившият служебен премиер проф. Огнян Герджиков в предаването \"Денят започва\" по БНТ във връзка с казуса с оставката на проф. Николай Петров като здравен министър и това, че именно по времето на неговия кабинет е направена проверката за обществените поръчки във Военно-медицинска академия. \"Не съм гледал одитния доклад, само знаех за него и това, че предизвика известно напрежение\", поясни той.  Герджиков заяви, че още тогава проф. Петров е намекнал, че може да се оттегли като директор на болницата. Герджиков обаче, го посъветвал да не прави такива резки ходове. \"Резултатите от проверката не са били коментирани със служебния вицепремиер и министър на отбраната Стефан Янев, който тогава е бил принципал на ВМА. \"Не съм толкова на вътре в проблема, за да бъда категоричен, но ми се струва, че някои са търсили цаката на министър Николай Петров. Сам по себе си този факт, че неговият уж зет е част от един консорциум, част вътре от многото фирми, не е в състояние да опорочи тази обществена поръчка, според мен. Доколкото аз съм запознат с нещата\", заяви проф. Герджиков.\r\n\"Имам от отдавна мнение за проф. Николай Петров, смятам, че е много качествен и администратор, и лекар. Грехота е такива хора така лесно да изгарят заради напрежение около името, а те се пораждат по подбуди най-често не толкова чисти\", поясни проф. Огнян Герджиков.", "date": "2017.11.02", "title": "Проф. Огнян Герджиков: Грехота е хора като проф. Николай Петров така лесно да изгарят"}
{"url": "http://www.focus-news.net/news/2017/11/02/2453055/el-pais-bivsheto-katalunsko-rakovodstvo-shte-se-yavi-v-sada-bez-karles-puchdemon.html", "text": "Бившето каталунско ръководство ще се яви в съда без Карлес Пучдемон, пише испанският вестник El Pais. Белгийският адвокат на отстранения от поста си бивш лидер на Каталуния, заяви, че клиентът му желае да даде показания в Белгия във връзка с криминалното разследване за антидържавна дейност и бунт. „Той е категоричен, че няма да иде в Мадрид и аз му предложих вместо това да бъде разпитан тук, в Белгия“, каза адвокатът Пол Бекерт. Той добави, че Пучдемон няма намерение да се върне в Испания заради силната вероятност да бъде арестуван. \r\nИспанските власти задействаха правни механизми срещу 20 каталунски политици, участвали в приетата от регионалния парламент декларация за независимост миналия петък. \r\nПучдемон и 13 членове на неговия кабинет, всички от които бяха лишени от постовете си от Мадрид, поел пряк контрол върху областта съгласно чл. 155 от Конституцията на Испания, са получили призовки в четвъртък да се явят в Аудиенсия насионал с функциите на Върховен съд. Всички те може да бъдат съдени за бунт, антидържавна дейност и злоупотреба с държавни средства. За бунт испанското правосъдие предвижда максимална присъда до 30 г. затвор. Калина Жекова", "date": "2017.11.02", "title": "El Pais: Бившето каталунско ръководство ще се яви в съда без Карлес Пучдемон"}
{"url": "http://www.focus-news.net/news/2017/11/02/2453056/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Навсякъде времето е ясно и слънчево. Температурите са около 1 градус. От ПСС предупреждават, че по високите части на планините има снежна покрива от около 2 до 5 см и пътеките са хлъзгави. Туристите трябва да се движат внимателно. Лифтовите съоръжения не работят. Единствено на Витоша ще работи въжената линия „Бай Кръстьо“-„Голи връх“. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.02", "title": "ПСС: Добри са условията за туризъм в планините"}
{"url": "http://www.focus-news.net/news/2017/11/02/2453057/dobrich-okrazhniyat-sad-shte-zasedava-po-deloto-sreshtu-bivshiya-direktor-na-oblastna-direktsiya-zemedelie.html", "text": "Окръжният съд ще заседава по делото срещу бившия директор на Областна дирекция „Земеделие“ Стилиян Митев. Делото е насрочено за 10.00 часа днес. Това съобщиха от пресцентъра на Окръжния съд в Добрич. Срещу Митев е повдигнато обвинение за това, че в периода от 13 ноември 2009 г. до 3 септември 2013 г. в качеството си на длъжностно лице, заемащо отговорно служебно положение, с цел да набави облага за две търговски дружества „Митев“ ЕООД – Добрич и „Макситур Бряг на изгрева“ АД – Варна, не е изпълнил служебните си задължения, регламентирани в Правилника за прилагане на Закона за собствеността и ползването на земеделските земи, като от това са могли да настъпят немаловажни вредни последици. Според прокуратурата в резултат на неговото умишлено бездействие по служба е могло да се стигне до замърсяване и увреждане на имот с площ от близо 15 декара (14.992 дка), намиращ се в землището на село Кранево, граничещ на изток с морски плаж „Кранево – север“ и съставляващ част от държавния поземлен фонд. Съдебното заседание е насрочено за предварително изслушване на страните – без призоваване на свидетели и вещи лица.", "date": "2017.11.02", "title": "Добрич: Окръжният съд ще заседава по делото срещу бившия директор на Областна дирекция „Земеделие“"}
{"url": "http://www.focus-news.net/news/2017/11/02/2453058/kmetat-na-sofiya-yordanka-fandakova-dondukov-e-nay-tezhkiyat-bulevard-v-remont.html", "text": "\"Дондуков\" е най-тежкият булевард в ремонт. Това каза кметът на София Йорданка Фандъкова в предаването „Здравей, България“ по Нова телевизия.\r\nВъв връзка с недоволство и критики за ремонта на булевард \"Дондуков\", че се работи некачествено, Фандъкова коментира: „Бул. „Дондуков” е най-тежкият булевард в ремонт. Причината – проектът беше променян два пъти и то заради съгласуване с Министерството на културата. В началото не беше одобрен проекта от Министерството на културата - те ни принудиха вместо полагането на асфалтова настилка, да се запази паважната настилка“. „За вторият участък вече поискахме разрешение за асфалтова настилка и го получихме. Но това създаде доста проблеми в хода на изпълнението. Там обаче реконструкцията продължава, и всяка забележка се отстранява за сметка на изпълнителя”, заяви столичният кмет.\r\nОтносно повторен ремонт на бул. „Шипченски проход” заради некачествена настилка, Йорданка Фандъкова поясни: „Там, където има некачествено изпълнение, връщаме фирмите за преработка. Само за тротоара на бул. „Шипченски проход” ги върнахме 6 пъти, без това да е публично известно”.", "date": "2017.11.02", "title": "Кметът на София Йорданка Фандъкова: \"Дондуков\" е най-тежкият булевард в ремонт"}
{"url": "http://www.focus-news.net/news/2017/11/02/2453059/voennosluzheshti-ot-balgarskata-armiya-prodalzhavat-da-okazvat-pomosht-na-postradali-ot-navodneniyata-v-oblast-burgas.html", "text": "Военнослужещи от Българската армия продължават и днес да подпомагат дейностите за ликвидиране на последствията от наводненията в област Бургас. Това съобщиха от пресцентъра на Министерство на отбраната. 69 военнослужещи от Военноморските и Военновъздушните сили, както и от Съвместното командване на силите действат на територията на село Полски извор. Модулните формирования оказват помощ при отводняването и почистване от кал и наноси на домовете на пострадалите хора в селото.", "date": "2017.11.02", "title": "Военнослужещи от Българската армия продължават да оказват помощ на пострадали от наводненията в област Бургас"}
{"url": "http://www.focus-news.net/news/2017/11/02/2453060/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Събориха втора незаконна ограда на Абу Бекир“. Втора ограда на джамията „Абу Бекир“ в пазарджишкия квартал „Изток“, незаконна също като първата, е премахната по разпореждане от общинския отдел за строителен контрол. И този път ромите мюсюлмани сами са се организирали и са демонтирали загражденията, които самоволно бяха направили от колове и талашитени плоскости. Липсва и залепената за тях сергия с дрехи. Това установи направена в началото на тази седмица проверка, назначена от общината. Целта 8 бе да установи дали е спазено издаденото предписание за отстраняване на оградата, чийто срок изтече на 25 октомври.\r\n„Талигите на прицел в акция „Зима“, ни информира от втора страница изданието. Велосипедисти и каруци са на прицел в първата част от традиционната акция на „Пътна полиция“ „Зима“. До края на месеца, в другите два етапа, интензивните проверки ще обхванат пешеходците, както и автомобилистите. Нарушители с превозни средства с животинска тяга – каруци, най-често се залавят на най-натоварената отсечка в региона – главния път Пазарджик – Пловдив. Въпреки категоричната забрана за движението им там такива се срещат не само през активния земеделски сезон през лятото, а и в останалата част от годината.\r\n„Реставрират сградата на бившата Популярна банка“, става ясно от материал на трета страница. Сградата на бившата Популярна банка ще бъде отцепена на 5 ноември, за да може да бъдат направени наложителни укрепвания и реставрация. В името на безопасността ще се наложи затварянето на хитовото кафене „Дейзи“, което единствено все още функционира в зданието, след като преди няколко години последните обитатели от СДС изнесоха офиса си от последния етаж. Това е решено на проведеното в края на октомври Общо събрание на собствениците, които са над 20. 83% от тях се отзоваха на поканата за сбирката, на която трябваше да обсъдят бъдещето на имота си.", "date": "2017.11.02", "title": "Преглед на основните теми в пазарджишкия печат"}
{"url": "http://www.focus-news.net/news/2017/11/02/2453061/sliven-v-obshtinata-shte-se-provede-informatsionna-sreshta-investitsionniya-plan-za-evropa-vazmozhnostite-za-sliven-i-regiona.html", "text": "В Общината ще се проведе информационна среща „Инвестиционния план за Европа – възможностите за Сливен и региона“, съобщиха организаторите. Срещата се организира от Европейски информационен център „Европа Директно” – Сливен и Община Сливен. В началото на събитието е предвидено представяне на Българското председателство на Съвета на ЕС 2018 г. от Моника Панайотова, заместник-министър на Българското председателство с фокус върху конкурентноспособна Европа. Лектори на събитието ще бъдат Борислава Габровска от Европейска инвестиционна банка и д-р Румяна Грозева – ръководител на Европа Директно – Стара Загора и Старозагорска търговско-промишлена палата. Ще бъдат представени вече финансирани проекти и споделен опит. \r\nСъбитието ще се проведе от 13.00 часа днес до 16.00 часа в зала „Май” – Община Сливен", "date": "2017.11.02", "title": "Сливен: В Общината ще се проведе информационна среща „Инвестиционния план за Европа – възможностите за Сливен и региона“"}
{"url": "http://www.focus-news.net/news/2017/11/02/2453062/pregled-na-osnovnite-temi-vav-varnenskiya-pechat.html", "text": "„Багери разчистват трасето за новия бул. „Васил Левски“ е заглавие от първа страница в днешния брой на варненския вестник „Черно море“. Багери събориха още незаконни постройки в ромската махала „Максуда“. Буквално за часове бяха бутнати 18 къщи покрай дерето в гетото. Те са на територията на район „Одесос“ и попадат в плановете за новото трасе на бул. „Левски”. Директорът на дирекция „Управление на сигурността и контрол на обществения ред” Николай Няголов коментира за Медийна група „Черно море“, че всички сгради имат влезли в сила заповеди за събаряне. „Те са влезли в законна сила и след обществена поръчка е намерен изпълнител на събарянето. Всички заповеди за събаряне са срещу известни извършители“, добави той. „Кметът Иван Портних: Няма напрежение заради събарянето“, допълва изданието. 18 незаконни постройки в „Максуда“ бяха съборени в сряда, потвърди и кметът на Варна Иван Портних. Няма напрежение в района. В момента вървят процедури и ще се разчистят още – каза той по повод събарянето на незаконни сгради в район „Одесос“. „Премахваме хиляди тонове с години трупан боклук. В момента е изградена защитна ограда на почистените скатове, за да не продължава безразборното хвърляне на отпадъци“, посочи кметът. „Стотици почетоха будителите“ е друго заглавие в броя. Малки и големи почетоха будителите във Варна и изразиха своето преклонение пред големите българи, запалили факела на свободата в дните на робство, водили народа към просвета и национална свобода през епохата на Възраждането, създали вечни културни ценности през независимия живот на нашата страна. Венци и цветя бяха поднесени пред паметника на Паисий Хилендарски в Морската градина от името на Областната управа, община Варна, ВМС, Варненската и Великопреславска света митрополия, Общинския съвет, районни кметове, съюзите на ветераните от войните и на офицерите и сержантите от запаса и резерва, културно-просветни дружества, университети, училища, детски градини, граждани. Шестокласници от ОУ „Цар Симеон“ заявиха пред екип на Медийна група „Черно море“, че виждат съвременните будители в лицето на техните учители. Децата изразиха и своята признателност към делото на всички просветители през годините, благодарение на които можем да се образоваме и развиваме и днес. „Този празник е светъл за малки и големи в цяла България“, обобщи шестокласникът Христо. „Свързват регистрите на хотелите с МВР и НАП“ е друга тема в изданието. Процедурата за Единна система за туристическа информация (ЕСТИ) предстои да бъде обявена, съобщава министърът на туризма Николина Ангелкова. По думите ѝ, цитирани от agrozona.bg, вече има одобрение на техническото задание от Държавна агенция „Електронно управление“.", "date": "2017.11.02", "title": "Преглед на основните теми във варненския печат"}
{"url": "http://www.focus-news.net/news/2017/11/02/2453063/vitsepremierat-valeri-simeonov-shte-provede-zasedanie-na-rabotnata-grupa-po-vaprosite-na-turizma.html", "text": "Заместник министър-председателят по икономическата и демографската политика ще ръководи днес първото заседание на работната група по въпросите на туризма. Това съобщиха от правителствената информационна служба. Заседанието ще започне в 11.00 часа в сградата на Министерския съвет. Целите на работната група са да оказва експертна помощ на вицепремиера с оглед координационните му функции по отношение подобряване ефективността, контрола и развитието на туризма, в това число обсъждане на концепции и програми за устойчиво развитие на сектора, както и предложения за промени в действащата нормативна уредба. В състава на работната група влизат експерти по въпросите на туризма с дългогодишен опит и професионална кариера в областта.", "date": "2017.11.02", "title": "Вицепремиерът Валери Симеонов ще проведе заседание на работната група по въпросите на туризма"}
{"url": "http://www.focus-news.net/news/2017/11/02/2453064/varna-v-okrazhniya-sad-shte-se-provede-zasedanie-po-deloto-za-smartta-na-rabotnitsi-pri-ruhvaneto-na-hotel-veronika.html", "text": "В Окръжния съд ще се проведе заседание по делото за смъртта на работници при рухването на хотел „Вероника“. Това съобщиха от пресцентъра на Окръжен съд – Варна. Заседанието по делото срещу 7 души, обвинени в причиняване на смърт по непредпазливост на 4 работници, участвали в разрушаването на хотел „Вероника“ в курорта Слънчев ден край Варна, е насрочено за 13.30 часа в Наказателна зала 1. В няколко поредни заседания ще бъдат изслушани 43 свидетели, 12 вещи лица, като производството по делото е насрочено за 2, 3, 8, 13 и 17 ноември.\r\nИнцидентът стана на 8 април 2015 година, когато 11-етажният хотел „Вероника“ се срути върху четирима работници, които загинаха на място. След 2-годишно разследване, тази година Окръжна прокуратура-Варна внесе обвинението в Окръжен съд – Варна.", "date": "2017.11.02", "title": "Варна: В Окръжния съд ще се проведе заседание по делото за смъртта на работници при рухването на хотел „Вероника“"}
{"url": "http://www.focus-news.net/news/2017/11/02/2453065/veliko-tarnovo-s-19-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 19 см се е повишило нивото на река Дунав при Свищов през изминалото денонощие, съобщиха от Хидрометеорологичната станция в града. Водният стоеж на реката е 133 см. Температурата на водата e 11.1 градуса. През днешния ден над българския участък ще се задържи предимно слънчево. Ще духа до умерен вятър от запад – югозапад, а максималните температури ще се повишат и ще са в диапазон от 10° до 15°.", "date": "2017.11.02", "title": "Велико Търново: С 19 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/11/02/2453066/the-irish-times-severna-irlandiya-e-na-pat-da-mine-pod-pryakoto-upravlenie-na-velikobritaniya-predupredi-irlandskiyat-premier.html", "text": "Премиерът на Ирландия Тео Варадкар предупреди, че Северна Ирландия е на път да мине под прякото управление на Великобритания, след като  Демократичната юнионистка партия (DUP)и  републиканската партия \"Шин Фейн\" не успяха да се споразумеят за съставяне на правителство на националното единство, пише The Irish Times. \r\nВарадкар заяви, че правителството не може да приеме формата на пряко управление, каквато действаше до 1998 г. \r\nСеверноирландските партии не са успели да се споразумеят по няколко въпроса. Ако не бъде достигнато споразумение, Лондон ще поеме пряк контрол върху държавните служби, чието финансиране изтича в края на ноември. Калина Жекова", "date": "2017.11.02", "title": "The Irish Times: Северна Ирландия е на път да мине под прякото управление на Великобритания, предупреди ирландският премиер"}
{"url": "http://www.focus-news.net/news/2017/11/02/2453067/parlamentat-reshi-na-parvo-chetene-komisiyata-za-finansov-nadzor-da-se-samofinansira-ot-taksi.html", "text": "Народните представители приеха на първо четене промени в Закона за Комисията за финансов надзор за осигуряване на необходимия бюджет на комисията чрез финансирането й от такси, събирани при осъществяване на правомощията й, предаде репортер на Агенция „Фокус“. Промените бяха приети 100 гласа „за“, 22 „против“ и 40 „въздържал се“. Вносител на промените е Министерски съвет, а в мотивите се посочва, че настоящото финансиране на КФН води до случаи на затруднения, свързани и с изпълнението на задълженията й за заплащане на членски внос в европейските органи, както и в международни организации. С промените се създава приложение в закона, в което се регламентират всички такси, които Комисията за финансов надзор ще събира при осъществяване на правомощията си. Въвеждат се нови такси, произтичащи от промени в законодателството и от европейските регламенти. Предвижда се срок от три години, в който за производството по потвърждаване на проспект Комисията за финансов надзор няма да събира такси.\r\nВ дебатите по промените депутатът от БСП Румен Гечев коментира: „Имаме претенции към степента на образование на членовете на комисията“. „Не сме съгласни, че в комисията могат да бъдат и хора, завършили други специалности“, заяви той. „Приемаме опита комисията да стане независима от бюджета и да се мине към самофинансиране“, посочи Румен Гечев и допълни, че БСП ще гласува промените с „въздържал се“ и ще настоява за промени между първо и второ четене.\r\nБиляна ИВАНОВА", "date": "2017.11.02", "title": "Парламентът реши на първо четене Комисията за финансов надзор да се самофинансира от такси"}
{"url": "http://www.focus-news.net/news/2017/11/02/2453068/veliko-tarnovo-s-provezhdaneto-na-informatsionen-den-inspektsiyata-po-truda-shte-otbelezhi-110-godini-ot-sazdavaneto-si.html", "text": "С провеждането на информационен ден Инспекцията по труда във Велико Търново отбелязва 110-годишнината от създаването на службата. Той ще се проведе в сградата на Община Златарица, а началото е в 10.00 часа, съобщи за Радио „Фокус“ – Велико Търново инж. Невена Стефанова, началник на Дирекцията. Целта на събитието е гражданите и работодателите да се запознаят от близо с работата на структурата. „Ще бъдат обсъдени въпроси, касаещи прилагането на трудовото законодателство и административните услуги, които Инспекцията извършва“, посочи инж. Стефанова. За участие в събитието са поканени както работодатели и фирми, така и работници и служители.\r\nЛуиза ТРАНЧЕВА", "date": "2017.11.02", "title": "Велико Търново: С провеждането на информационен ден Инспекцията по труда ще отбележи 110 години от създаването си"}
{"url": "http://www.focus-news.net/news/2017/11/02/2453069/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-noemvri.html", "text": "„Софийска вода” временно ще прекъсне водоснабдяването в някои части на столицата на 3 ноември. Това съобщиха от пресцентъра на дружеството. Във връзка с реконструкция на уличен водопровод на ул. 525 в жк. „Христо Ботев“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. 511, ул. \"Георги Спасов\", ул. \"Мими Балканска\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 525.\r\nВъв връзка с реконструкция на уличен водопровод на ул. „Монтевидео“ в кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в: ул. „Монтевидео“, ул. „Букет“, ул. „Народен герой“, ул. „Иван Радоев“, ул. „Маестро Кънев“, ул. „Народно хоро“, ул. „Безименна“, ул. „Боряна“, ул. „Арх. Франк Лойд Райд“, ул. 671; ул. „Монтевидео“ от ул. „Маестро Кънев“ до ул. „Акад. Константин Пашев“ ул. „Монтевидео“ №86, №90 и № 96, ул. 761, ул. „Акад. Константин Пашев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Монтевидео“ на кръстовището с ул. „Маестро Кънев“.\r\nВъв връзка с прекъсване на сградно водопроводно отклонение на ул. „Софийско поле“ в жк. „Дървеница“ се налага спиране на водоподаването от 9:00 до 19:00 часа на клиентите на „Софийска вода”, живеещи в района между: бл. 43, бл. 42А, бл. 44 вх. А, трафопост до бл. 43, Посолството на Република Корея. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 43.\r\nВъв връзка с реконструкция на уличен водопровод на бул. „Евлоги и Христо Георгиеви“ в жк. „Яворов“ се налага спиране на водоподаването от 9:00 до 18:00 часа на клиентите на „Софийска вода”, живеещи в района на: ул. „Мизия“ от бул. „Евлоги и Христо Георгиеви“ до ул. „Янтра“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мизия“ № 23.\r\nВъв връзка с подмяна на сградно водопроводно отклонение на ул. „Вит“ в с. Иваняне се налага спиране на водоподаването от 9:30 до 16:30 часа на клиентите на „Софийска вода”, живеещи в района на: ул. „Вит“ и ул. „Силистра“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вит“ на кръстовището с ул. „Силистра“.\r\nВъв връзка с монтаж на спирателен кран на ул. „Люляк“ в с. Бистрица се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Люляк“; ул. „Младен Ангелов“ между ул. „Люляк“ и ул. „Чемшир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люляк“ на кръстовището с ул. „Младен Ангелов“.\r\nВъв връзка с подмяна  на сградно водопроводно отклонение на ул. „Младежка искра“ в жк. „Разсадника-Коньовица“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Младежка искра“ от бул. „Вардар“ до бул. „Възкресение“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Младежка искра“ на кръстовището с бул. „Вардар“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.02", "title": "„Софийска вода” временно ще прекъсне водоснабдяването в някои части на столицата на 3 ноември"}
{"url": "http://www.focus-news.net/news/2017/11/02/2453070/plovdiv-vremenna-komisiya-shte-izvarshi-proverki-za-nezakonno-stroitelstvo-v-kv-stryama-na-grad-banya.html", "text": "Временна комисия ще извърши проверки за незаконно строителство в кв. „Стряма“ на град Баня. Това каза за Радио „Фокус“ – Пловдив кметът на града Стамен Гешев. Комисията ще се състои от служители на общинска администрация, общински съветници и представител на Районно управление на полицията. Работата на комисията ще се състои в проверки за налични адресни регистрации и незаконно строителство, констатации на нарушения, както и даване на предложения за тяхното разрешаване.\r\nКметът Стамен Гешев посочи, че досега не са се осъществявали акции по бутане на незаконни постройки в квартал „Стряма“. „Като кмет на кметство не мога да се справя сам с подобен процес. Нямам нужните правомощия и средства“, коментира той.\r\nГешев посочи, че ромите представляват около 30% от местното население. „Предупреждавам живущите в махалата да сигнализират при новодошли. По техни думи прирастът се дължи както на раждаемостта, така и на факта, че се женят и си взимат булка от съседно село. Идват тук със своето семейство и наистина има много новозаселени. Всичко ще излезе наяве при предстоящите проверки“, посочи кметът на Баня.\r\nСтамен Гешев допълни, че ще се състоят и срещи с представители на полицията във връзка с движението на каруци и заради шофирането на автомобили с висока скорост. „Целта е да се засили контролът към тези превозни средства“, каза кметът на Баня.\r\nПо предложение на кмета на Община Карлово д-р Емил Кабаиванов, Общинският съвет го упълномощи да издаде Заповед за назначаване на временна комисия за установяване наличие на незаконни строежи в кв. „Стряма“ на гр. Баня и други населени места от общината.\r\nТони МИХАЙЛОВ", "date": "2017.11.02", "title": "Пловдив: Временна комисия ще извърши проверки за незаконно строителство в кв. „Стряма“ на град Баня"}
{"url": "http://www.focus-news.net/news/2017/11/02/2453071/blagoevgrad-mazh-i-zhena-sa-postradali-pri-katastrofa-pri-razklona-za-selo-ploski.html", "text": "Мъж и жена са пострадали при катастрофа при разклона за село Плоски след Сандански. Това каза за Радио „Фокус“ - Пирин дежурният служител в Областно пътно управление. Сигналът за инцидента е подаден около 22.00 часа вчера. Ударили са се микробус и камион. Пострадалите са румънски граждани, като жената е с травма на главата, а мъжът с контузия на ръката. Двамата са закарани в болницата в Сандански.\r\nЛора КАЛЧЕВА", "date": "2017.11.02", "title": "Благоевград: Мъж и жена са пострадали при катастрофа при разклона за село Плоски"}
{"url": "http://www.focus-news.net/news/2017/11/02/2453072/burgas-obshtinskiyat-savetnik-ot-gerb-panayot-zhechkov-organizira-priemna-za-grazhdani.html", "text": "Общинският съветник от ГЕРБ - Бургас Панайот Жечков организира приемен ден с граждани от 16.30 до 18.00 часа днес в централата на партията в Бургас (ул. „Конт Андрованти” 5). Това съобщиха от пресцентъра на ПП ГЕРБ. Панайот Жечков е член на Комисията по образование и вероизповедания и на Комисията по здравеопазване и социални дейности. За традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2017.11.02", "title": "Бургас: Общинският съветник от ГЕРБ Панайот Жечков организира приемна за граждани"}
{"url": "http://www.focus-news.net/news/2017/11/02/2453073/afp-broyat-na-zaginalite-pri-eksploziya-na-elektrotsentrala-v-indiya-dostigna-26-dushi.html", "text": "Броят на загиналите при експлозия на електроцентрала в Индия достигна 26 души, предаде AFP, като се позова на местните власти. Инцидентът е станал във въглищна електроцентрала в провинция Ютар Прадеш. 1550-мегаватовата електроцентрала е спряна. Започнато е разследване на инцидента. Калина Жекова", "date": "2017.11.02", "title": "AFP: Броят на загиналите при експлозия на електроцентрала в Индия достигна 26 души"}
{"url": "http://www.focus-news.net/news/2017/11/02/2453074/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Бившето каталунско ръководство ще се яви в съда без Карлес Пучдемон, пише испанският вестник El Pais. Белгийският адвокат на отстранения от поста си бивш лидер на Каталуния, заяви, че клиентът му желае да даде показания в Белгия във връзка с криминалното разследване за антидържавна дейност и бунт. „Той е категоричен, че няма да иде в Мадрид и аз му предложих вместо това да бъде разпитан тук, в Белгия“, каза адвокатът Пол Бекерт. Той добави, че Пучдемон няма намерение да се върне в Испания заради силната вероятност да бъде арестуван. \r\nИспанските власти задействаха правни механизми срещу 20 каталунски политици, участвали в приетата от регионалния парламент декларация за независимост миналия петък. \r\nПучдемон и 13 членове на неговия кабинет, всички от които бяха лишени от постовете си от Мадрид, поел пряк контрол върху областта съгласно чл. 155 от Конституцията на Испания, са получили призовки в четвъртък да се явят в Аудиенсия насионал с функциите на Върховен съд. Всички те може да бъдат съдени за бунт, антидържавна дейност и злоупотреба с държавни средства. За бунт испанското правосъдие предвижда максимална присъда до 30 г. затвор. \r\nГръцкият министър за миграцията Янис Музалас призна, че проблемът с имигрантите става все по-тежък, след като броят на пристигащите по бреговете на гръцките острови от Турция се е удвоил през периода от август до октомври в сравнение със същия период миналата година, пише гръцкият вестник Kathimerini. Музалас определи това увеличение като „специална фаза“ в проблема с имиграцията. Той добави, че през юли гръцките брегове са достигали средно 87 души на ден, докато през август броят им е скочил до 156 души, а през месеците септември и октомври се е увеличил още повече – до 214 души на ден. Само през октомври са пристигнали около 4000 души. \r\nВ същото време гръцкият министър заяви, че Гърция продължава да смята за валидно споразумението на ЕС с Турция от март, имащо за цел да намали мигрантския поток към Европа. По думите му Атина е интензифицирала дипломатическите усилия за прилагането на споразумението, което описа като „решаващо а бъдещето на Гърция“. От влизането в сила на споразумението в Турция са върнати 1360 мигранти. \r\nПремиерът на Ирландия Тео Варадкар предупреди, че Северна Ирландия е на път да мине под прякото управление на Великобритания, след като  Демократичната юнионистка партия (DUP)и  републиканската партия \"Шин Фейн\" не успяха да се споразумеят за съставяне на правителство на националното единство, пише The Irish Times. \r\nВарадкар заяви, че правителството не може да приеме формата на пряко управление, каквато действаше до 1998 г. \r\nСеверноирландските партии не са успели да се споразумеят по няколко въпроса. Ако не бъде достигнато споразумение, Лондон ще поеме пряк контрол върху държавните служби, чието финансиране изтича в края на ноември. \r\nМайкъл Фалън подаде оставка като британски министър на отбраната, заявявайки, че неговото минало поведение може би „не е съответствало на стандартите“, след като бе обвинен в сексуален тормоз. Той е обвинен, че е опипвал журналистка през 2002 г., пише  The Independent. \r\n„Редица обвинения изплуваха на повърхността относно депутатите през последните дни, включително и за мои минали постъпки. Много от тях са лъжливи, но признавам, че в миналото не съответствах на стандартите, които са изисквани във въоръжените сили. Обмислих позицията си и затова подавам оставка като министър на отбраната“, съобщи Фалън в отворено писмо. \r\n„Оценявам сериозният начин, по който министърът е обмислил позицията си и начинът по който дава пример на всички“, заяви британският министър-председател Терез Май. \r\nЖурналистът Джулия Хартли-Брюър, която е била опипвана ,реагира изненадано на оставката, но добави, че се съмнява нейното коляно „да е причината“ за оставката.", "date": "2017.11.02", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2017/11/02/2453075/razgrad-vavezhda-se-vremenna-organizatsiya-na-dvizhenieto-vav-vrazka-s-provezhdane-na-futbolna-sreshta-pfk-ludogorets-i-fk-tsska-na-5-noemvri.html", "text": "Въвежда се временна организация на движението във връзка с провеждане на футболна среща ПФК “Лудогорец” и ФК “ЦСКА” на 5 ноември. Това съобщиха от ОДМВР - Разград. Футболната среща ще се проведе на 5 ноември от 18.00 часа на стадион “Лудогорец арена”. По този повод от 15.30 часа в деня на събитието няма да бъдат допускани автомобили по улиците “Ветеринарна”, “Мраморно море” и Северен булевард.\r\nКатегорично се забранява внасянето на спрейове със защитен газ, с разяждащи или оцветяващи вещества, пиротехнически средства, източници на открит огън, леснозапалими течности или други пожароопасни материали. На стадиона не се допускат лица, носещи хладно или огнестрелно оръжие, чадъри или други остри предмети, създаващи предпоставки за нараняване. Няма да се допускат лица във видимо нетрезво състояние или такива, употребили упойващи вещества. Няма да се допуска внасянето на флакони с парфюми, дезодоранти и други течности с пулверизатор. На стадиона няма да бъдат допускани посетители с бутилки. От страна на клуба е осигурен кетъринг и гражданите ще имат възможност да си закупят безалкохолни напитки и вода. Няма да се допускат малолетни лица без родители или придружители, които нямат декларация за упълномощаване съгласно чл.8, ал.7 от Закона за закрила на детето. Ще се извършва проверка на всички лица, влизащи на стадиона, с цел да не се допуска внасянето на забранени предмети, съгласно чл.20 от Закона за опазване на обществения ред при спортни мероприятия", "date": "2017.11.02", "title": "Разград: Въвежда се временна организация на движението във връзка с провеждане на футболна среща ПФК “Лудогорец” и ФК “ЦСКА” на 5 ноември"}
{"url": "http://www.focus-news.net/news/2017/11/02/2453076/severina-vaskova-rim-shumen-izlozhbata-podvoden-svyat-predstavya-blizo-150-ekzemplyara-sladkovodni-i-solenovodni-ribi-razpolozheni-v-22-akvariuma.html", "text": "Близо 150 екземпляра от 46 вида сладководни и соленоводни риби са представени в изложба в музея. Това каза пред Радио „Фокус“ - Шумен Северина Васкова от Регионален исторически музей - Шумен. Живите експонати са разположени в 22 аквариума, с вместимост от 100 и 200 литра, които осигуряват естествена среда за колоритните водни обитатели по отношение на температура, кислород, специфични растителни видове, камъни и аранжировка. „Необичайното в изложбата „Подводен свят“ е не само това, че нашите посетители могат да видят живи експонати, а цялата инсталация. Музейната зала е преобразена в морско дъно и с разходка сред тези плуващи рибки човек наистина се потапя в дълбините и безкрая на подводния свят. Ефектни са декорите, със съответни звукови и визуални ефекти, както и възстановки, които ще допаднат изключително много на най-малките ни посетители. Идеята на цялата инсталация е да създаде усещане за потапяне с помощта на специално плавателно средство, използвано за проучване на дълбините“, каза Васкова. Изложбата показва рибки от почти всички континенти, представители на различни водоеми - реки, езера, морета и океани. Най-едрите експонати, представени в аквариува са червеноопашат сом, достигащ 1.8 метра и псевдоплатистома, чиято максимална дължина в природни условия е 1.5 метра, а в аквариумни – до 0.9 метра. Най-малките риби са от вида гупа – от 2 до 4 см и риба-клоун, достигаща 8 сантиметра. Риба-стрелец и скат от вида Potamotrigon motoro са сред най-редките. „Подводен свят“ ще гостува в Регионален исторически музей - Шумен до 20 декември. По време на изложбата музеят ще работи с удължено работно време от 10.00 до 19.00 часа всеки ден.\r\nИвелина ИВАНОВА", "date": "2017.11.02", "title": "Северина Васкова, РИМ - Шумен: Изложбата „Подводен свят“ представя близо 150 екземпляра сладководни и соленоводни риби, разположени в 22 аквариума"}
{"url": "http://www.focus-news.net/news/2017/11/02/2453077/sliven-v-nova-zagora-shte-se-provede-informatsionen-den-po-povod-110-godini-ot-sazdavaneto-na-inspektsiyata-po-truda.html", "text": "В Нова Загора ще се проведе информационен ден по повод 110 години от създаването на Инспекцията по труда в България, съобщиха от Инспекцията по труда - Сливен. В рамките на проявата работници и работодатели ще могат да получат полезна и достоверна информация по въпроси, отнасящи се до прилагането на трудовото законодателство и административните услуги, които извършва инспекцията по труда. Събитието ще се състои днес от 10.30 часа в сградата на Община Нова Загора.", "date": "2017.11.02", "title": "Сливен: В Нова Загора ще се проведе информационен ден по повод 110 години от създаването на Инспекцията по труда"}
{"url": "http://www.focus-news.net/news/2017/11/02/2453078/sofiya-vremenno-dvizhenieto-pri-km-20-na-avtomagistrala-trakiya-v-posoka-plovdiv-se-osashtestvyava-v-izprevarvashtata-lenta-poradi-remontni-deynosti.html", "text": "Временно движението при км 20 на автомагистрала \"Тракия\" в посока Пловдив се осъществява в изпреварващата лента поради ремонтни дейности в активната лента. Това съобщиха от пресцентъра на Агенция \"Пътна инфраструктура\".", "date": "2017.11.02", "title": "София: Временно движението при км 20 на автомагистрала \"Тракия\" в посока Пловдив се осъществява в изпреварващата лента поради ремонтни дейности"}
{"url": "http://www.focus-news.net/news/2017/11/02/2453079/reuters-donald-tramp-shte-nominira-dzheram-paual-za-posta-na-predsedatel-na-federalniya-rezerv-na-sasht.html", "text": "Очаква се днес президентът на САЩ Доналд Тръмп да номинира Джеръм Пауъл за поста на председател на управителния съвет на американската централна банка, предаде Reuters. Решението трябва да бъде оповестено по-късно днес. \r\n64-годишният Пауъл бе смятан за фаворит сред петимата кандидати за поста, сред които и досегашният председател Джанет Йелън. Пауъл е в управителния съвет на Федералния резерв от 2012 г. Той подкрепя политиката на досегашния председател на Федералния резерв, която бе номинирана от бившия президент демократ Барак Обама, а мандатът й изтича през февруари 2018 г.  \r\nНоминацията трябва да бъде одобрена от Сената. Калина Жекова", "date": "2017.11.02", "title": "Reuters: Доналд Тръмп ще номинира Джеръм Пауъл за поста на председател на Федералния резерв на САЩ"}
{"url": "http://www.focus-news.net/news/2017/11/02/2453080/vidin-nad-140-grama-marihuana-sa-izzeti-pri-proverka-na-chasten-imot-v-bregovo.html", "text": "Над 140 грама марихуана са иззети при проверка на частен имот в Брегово. Това съобщиха от ОДМВР - Видин. Оперативните действия са извършени вчера. Задържан е собственика на имота - 32-годишен мъж с инициали Ф. Ф. от Брегово. Криминалисти предприели претърсване в дома му и намерили полиетиленов плик с около 144 грама суха зелена листна маса. При полевия наркотест, тревата реагирала на канабис. По случая в РУ - Видин е образувано бързо производство.", "date": "2017.11.02", "title": "Видин: Над 140 грама марихуана са иззети при проверка на частен имот в Брегово"}
{"url": "http://www.focus-news.net/news/2017/11/02/2453081/montana-nad-200-kg-nezakonno-ulovena-riba-i-ribarski-mrezhi-sa-izzeti-pri-proverka-na-chasten-imot-v-grada.html", "text": "Над 200 кг незаконно уловена риба и рибарски мрежи са иззети при проверка на частен имот в града. Това съобщиха от ОДМВР - Монтана. Около 07.45 часа вчера в ОДМВР - Монтана е получен сигнал за притежание и съхранение на незаконно уловена риба в имот с адрес град Монтана, ул. \"Слиница\". Имотът е собственост и е обитаван от лице с инициали П. Т. (на 48 години). За проверка на сигнала е сформирана оперативна група и е извършено претърсване и изземване, при което на адреса са намерени и иззети 12 броя толстолоп с общо тегло 124 кг; 27 броя шарани с общо тегло 92.5 кг; 1 брой сом с тегло 4.5 кг; 126 рибарски мрежи и една рибарска лодка. По случая е образувано досъдебно производство.", "date": "2017.11.02", "title": "Монтана: Над 200 кг незаконно уловена риба и рибарски мрежи са иззети при проверка на частен имот в града"}
{"url": "http://www.focus-news.net/news/2017/11/02/2453082/arheologat-prof-nikolay-ovcharov-arheolozite-tryabva-po-aktivno-da-izpolzvat-vazmozhnostite-na-obshtinskoto-finansirane-sponsorite-i-evropeyskite-programi.html", "text": "Археолозите трябва по-активно да използват възможностите, които осигурява общинското финансиране, спонсорите, както и европейските програми. Това каза в сутрешния блок „Добро утро, България“ на Радио „Фокус“ археологът проф. Николай Овчаров по повод края на неговия археологически сезон. Според него трябва да има приоритети иначе средствата няма да стигнат. \"Ще има увеличени на парите за плановите разкопки, те обаче не включват спасителните и плановите, защото те имат различно финансиране\", уточни проф. Овчаров. \"Ако не изработим приоритети, ако всяка година се подават по стотина обекта, парите никога няма да стигнат и ще бъдат разпределяни до голяма степен на калпак. Но ние имаме и други начини на финансиране, не е само чрез държавните средства. Така например в Добромирци е изцяло със спонсорски средства. Аз активно използвам общинските средства\", каза още проф. Овчаров. По думите му разкопките на Мисионис се осъществяват от няколко години с финансиране на Община Търговище и със спонсорски. \"Дори и парите за Перперикон, които са държавни, но те са целева субсидия на Община Кърджали. Културният туризъм е много скъпо удоволствие. Смятам, че през последните години, особено чрез доброто използване на европейските средства, в България много обекти се направиха. Всички виждаме Ларгото в София, крепостта \"Перперикон\", виждаме Преслав, в който се направи целия му център, много от античните градове, тракийки гробници, “Долината на тракийските царе” край Казанлък – върви се в правилна посока. Виждаме непрекъснато покачване на туристическия поток“, поясни археологът. \r\nСпоред проф. Николай Овчаров трябва да има по-тясно сътрудничество с Министерството на туризма и вече разкритите паметници да заемат своето водещи място в рекламирането на туризма, като той посочи пример с Гърция и Турция. Проф. Овчаров добави, че основен акцент на работата му през изминалите месеци са били крепостта \"Перперикон\", двете църкви край село Добромирци, както и античния и средновековен град Мисионис край Търговище.", "date": "2017.11.02", "title": "Археологът проф. Николай Овчаров: Археолозите трябва по-активно да използват възможностите на общинското финансиране, спонсорите и европейските програми"}
{"url": "http://www.focus-news.net/news/2017/11/02/2453083/afp-katalunskite-lideri-pristignaha-v-sada-bez-karlos-puchdemon.html", "text": "Каталунските лидери пристигнаха в съда без Карлос Пучдемон, предаде AFP. От 14-те членове на сваленото от Мадрид каталунско правителство, които получиха призовки, петима не се явиха, включително Пучдемон, който в началото на седмицата избяга в Белгия. Испанските власти задействаха правни механизми срещу членове на бившето каталунско ръководство, участвали в приетата от регионалния парламент декларация за независимост миналия петък. В отговор Мадрид суспендира автономните права на областта и пое пряк контрол върху администрацията съгласно чл. 155 от Конституцията на Испания. \r\nКаталунските лидери може да бъдат съдени за бунт, антидържавна дейност и злоупотреба с държавни средства. За бунт испанското правосъдие предвижда максимална присъда до 30 г. затвор. \r\nКъм момента Пучдемон се намира в Брюксел. По-рано наетият от него белгийски адвокат заяви, че клиентът му е категоричен, че няма да се върне в Испания заради опасността да бъде арестуван и желае да даде показания в Белгия. Калина Жекова", "date": "2017.11.02", "title": "AFP: Каталунските лидери пристигнаха в съда без Карлос Пучдемон"}
{"url": "http://www.focus-news.net/news/2017/11/02/2453084/d-r-kulinski-sayuz-na-obshtopraktikuvashtite-lekari-pazardzhik-lipsata-na-kadri-se-ochertava-kato-osnoven-problem-v-sistemata-na-zdraveopazvaneto-ni.html", "text": "Липсата на кадри се очертава като основен проблем в системата на здравеопазването ни. Това съобщи за Радио „Фокус“ - Пазарджик д-р Кулински, председател на Съюза на общопрактикуващите лекари в Пазарджик. „Общопрактикуващите лекари имаме недостиг на медицински сестри. В момента работят много малко от тях поради ниските заплати. Ние не можем да осигурим високи заплати, тъй като сме ниско платени от Здравната каса“, уточни той. По думите му това е първата причина. \"Втората е, че контингентът от лекари съвсем започна да намалява и нашите практики започват да се раздуват, защото част от колегите напускат по една или друга причина системата на здравеопазването\", каза още Кулински. Според него след 5 - 6 години може поради липсата на нови и млади медицински сестри и медици общопрактикуващите лекари да не могат да обслужват пациентите си. „За съжаление оставаме все по-малко и по-малко с всяка изминала година. Вместо да преглеждаме пациенти, ние се превръщаме в писари и сме натоварени с много административна работа“, каза още той. Д-р Кулински добави, че прегледът трае 5 минути, а писането след това отнема 20 минути средно. По думите му така се оказва, че медицинската дейност се измества в полето на администрацията, която не е същинската цел на лекарската професия. „За да успеем да прегледаме всички пациенти, стоящи пред кабинетите, се налага да оставаме извън работно време, за да довършим документацията, която се изисква от нас“, коментира той.\r\nСветлана ЕЛЕНКИНА", "date": "2017.11.02", "title": "Д-р Кулински, Съюз на общопрактикуващите лекари - Пазарджик: Липсата на кадри се очертава като основен проблем в системата на здравеопазването ни"}
{"url": "http://www.focus-news.net/news/2017/11/02/2453085/zam-ministar-denitsa-nikolova-shte-otkrie-v-plovdiv-kragla-masa-za-prioritetite-za-predsedatelstvoto-na-es-i-promotirane-na-alternativnata-gradska-mobilnost.html", "text": "Заместник-министърът на регионалното развитие и благоустройството Деница Николова ще открие в Пловдив кръгла маса, на която ще представи приоритетите за предстоящото Председателство на Съвета на Европейския съюз в ресора на Министерството на регионалното развитие и благоустройството (МРРБ). Това съобщиха от пресцентъра на Министерство на регионалното развитие и благоустройството. Акцент в събитието ще бъде поставен върху промотирането на алтернативната градска мобилност. \r\nКръглата маса ще се състои на 3 ноември от 10.00 часа в сградата на Младежки център – Пловдив (на Гребната база). Участие в нея се предвижда да вземат кметът на град Пловдив инж. Иван Тотев и заместник областният управител Димитър Керин. \r\nИнициативата се осъществява в изпълнение на основния приоритет на Комуникационната стратегия на Република България за Европейския съюз - „Насърчаване на ефективното партньорство – заедно можем повече в ЕС“. Целта ѝ е да постави в центъра на общественото обсъждане темата за градската мобилност, която е интегрална част от европейския въпрос за развитието на интелигентни градове и е пряко свързана с повишаването на качеството на живот, включването на градовете, здравето на гражданите и опазването на околната среда. \r\nСлед края на кръглата маса на Гребната база ще стартира промо велообиколка с много награди.", "date": "2017.11.02", "title": "Зам.-министър Деница Николова ще открие в Пловдив кръгла маса за приоритетите за Председателството на ЕС и промотиране на алтернативната градска мобилност"}
{"url": "http://www.focus-news.net/news/2017/11/02/2453086/blagoevgrad-v-zala-22-septemvri-shte-se-sastoi-nagrazhdavane-na-uchastnitsite-v-konkursa-sartse-i-slovo-sreshtu-narkotitsite.html", "text": "В зала „22 Септември“ ще се състои награждаване на участниците в конкурса „Сърце и слово срещу наркотиците” в памет на Вероника Герин. Това съобщи за Радио „Фокус“ – Пирин председателят на Общинския съвет по наркотични вещества Теменужка Любенова. Церемонията ще се състои от 11.00 часа в зала „22 Септември“ в Благоевград. „Конкурсът „Сърце и слово срещу наркотиците” се организира в памет на ирландската журналистка Вероника Герин. Той стартира за първи път през 2007 година с подкрепата на Община Благоевград и посолството на Ирландия в България. Чрез конкурса се почита паметта на всички журналисти, които са загинали, защитавайки обществено значими каузи“, каза още Любенова. Тя добави, че конкурсът за журналисти в памет на Вероника Герин  „Сърце и слово срещу наркотиците” цели подкрепа и популяризиране работата на журналистите, които системно и адекватно, с изразена гражданска позиция, отразяват проблемите свързани с наркотиците, представянето им, както и на Вероника Герин, като положителен пример в дейностите по превенция на наркоманиите на учениците.\r\nЛора КАЛЧЕВА", "date": "2017.11.02", "title": "Благоевград: В зала „22 Септември“ ще се състои награждаване на участниците в конкурса „Сърце и слово срещу наркотиците”"}
{"url": "http://www.focus-news.net/news/2017/11/02/2453087/kyustendil-100-dushi-ot-obshtinata-shte-se-vklyuchat-v-natsionalen-protest-s-iskane-za-pensionna-reforma.html", "text": "Възрастни хора от община Кюстендил ще се включат в организирания национален протест в София. Това каза пред Радио „Фокус” – Кюстендил Малинка Чингарска, председател на Общинския съюз на пенсионерите. По думите ѝ около 100 души от Кюстендил и селата ще участват в протеста, насрочен за 11.00 часа. „Ние искаме спешна пенсионна реформа и подобряване състоянието на бедното пенсионерско съсловие. Искаме ежегодно осъвременяване на всички пенсии, като се отчита растежът на средния осигурителен доход за предходната година и приемане на Закон за възрастните хора”, каза Малинка Чингарска. По думите ѝ това положение, в което се намират пенсионерите на този етап, е плачевно.\r\nВенцеслав ИЛЧЕВ", "date": "2017.11.02", "title": "Кюстендил: 100 души от общината ще се включат в национален протест с искане за пенсионна реформа"}
{"url": "http://www.focus-news.net/news/2017/11/02/2453088/sliven-tyaloto-na-62-godishen-mazh-e-otkrito-pri-pozhar-v-sgradata-na-zhp-garata-v-nova-zagora.html", "text": "Тялото на 62-годишен мъж е открито при пожар в сградата на жп гарата в Нова Загора. Това съобщиха от ОДМВР - Сливен. На 1 ноември в 02.32 часа е получен сигналът за пожар в западната част на сграда на жп гарата в Нова Загора. Произшествието е ликвидирано от екипи на РСПБЗН - Нова Загора в 04.30 часа. Местопроизшествието е запазено, извършен е оглед от дежурно-оперативна група в светлата част на денонощието. Пожарът е обхванал първия етаж, стълбището и покривната конструкция на западната нефункционираща част на сградата. При огледа в помещението на първия етаж е намерено тялото на 62-годишен мъж от село Полско Пъдарево. По първоначални данни причината за пожара е неправилно боравене с огън в закрито помещение. За случая е уведомена Окръжна прокуратура – Сливен. Образувано е досъдебно производство.", "date": "2017.11.02", "title": "Сливен: Тялото на 62-годишен мъж е открито при пожар в сградата на жп гарата в Нова Загора"}
{"url": "http://www.focus-news.net/news/2017/11/02/2453089/haskovo-na-ofitsialna-tseremoniya-obshtina-topolovgrad-vrachi-nagradite-si-za-prinos-v-razvitieto-na-kulturata-i-obrazovanieto.html", "text": "На официална церемония по повод Деня на будителите в Тополовград кметът на общината Божин Божинов връчи званието „Почетен гражданин на Тополовград“ на обичания български актьор Васил Михайлов. То се присъжда за изключителен принос за развитието на културата. Това съобщиха от пресцентъра на общината.\r\nС почетен знак монета кметът удостои местни учители, читалищни дейци, дарители, които подпомагат духовния живот в града и общината. За съществен принос в развитието на образованието почетния символ получиха Милушка Павлова и Татяна Йорданова, дългогодишни директори на училища. За принос в развитието на читалищното дело наградата заслужиха Мария Тончева и Михаил Тончев от село Радовец. \r\nЗа дългогодишна дарителска дейност в подкрепа на образованието и културата в община Тополовград кметът връчи почетния символ на: Атанас Баев, Мария Дюлгерова, Желязка Джонджорова,  Димтър Софкинов, Николай Чатов, Янка Узунова, Юлия Станкова, Стоян Петров, Димитър Стамов.\r\nПоздравително слово за празника произнесе заместник-кметът на общината Маргарита Георгиева. „Ние имаме основание да бъдем горди с делата на нашите народни будители! Горди сме и с техните  днешни последователи. За нас е чест, че гост на Тополовград в този светъл ден е големият и обичан български актьор Васил Михайлов – един достоен съвременен будител. Сърдечен поздрав и поклон пред вас, уважаеми учители, читалищни дейци, журналисти, художници, поети. Гордеем се с вашия талант и професионализъм и знаем колко много ви дължим за ентусиазма ви, за неуморния ви труд в класните стаи и в репетиционните зали“, каза Георгиева.\r\nС аплодисменти публиката посрещна обичаният актьор Васил Михайлов, който произнесе вълнуващо слово. „Имам специални чувства към вашия и към кмета на общината. Щастлив съм, че съм тук точно в този ден, за да се поклоним заедно пред онези, които ни карат да се чувстваме българи“, каза гостът. Михайлов се извини на тополовградчани от името на Николай Хайтов за допуснатата грешка във филма „Капитан Петко войвода“, в който упоменато че, легендарният герой е освободен в Кошу кавак, вместо в Кавакли.\r\nВ тържественото събитие участваха самодейци от читалище „Св.св.Кирил и Методий“. Празникът продължи с театралния спектакъл „Земетръс“ от Илко Иларионов, постановка на Арт сдружение „Арлекин“ – София.", "date": "2017.11.02", "title": "Хасково: На официална церемония община Тополовград връчи наградите си за принос в развитието на културата и образованието"}
{"url": "http://www.focus-news.net/news/2017/11/02/2453090/silistra-vremenno-e-ogranicheno-dvizhenieto-po-pat-i-7-v-uchastaka-kalipetrovo-alfatar-poradi-patnotransportno-proizshestvie.html", "text": "Временно движението по път I-7 Силистра – Алфатар в участъка Калипетрово – Алфатар е ограничено поради пътнотранспортно произшествие. Това съобщиха от пресцентъра на Агенция \"Пътна инфраструктура\". Обходният маршрут е по път II-71 Силистра – Богорово, по път III-7001 Войново – Алфатар.", "date": "2017.11.02", "title": "Силистра: Временно е ограничено движението по път I-7 в участъка Калипетрово – Алфатар поради пътнотранспортно произшествие"}
{"url": "http://www.focus-news.net/news/2017/11/02/2453091/the-sarajevo-times-ratko-mladich-iska-otlagane-v-proiznasyaneto-na-prisadata.html", "text": "Защитата на бившия командир на армията на Република Сръбска Ратко Младич е поискала Международният наказателен трибунал за бивша Югославия да отложи произнасянето на присъдата, насрочено за 22 ноември, заради здравословното му състояние, пише The Sarajevo Times. Адвокатите на Младич са поискали в седмицата след 13 ноември клиентът им да бъде прегледан от сръбски лекари – невролог и кардиолог, и искат произнасянето на присъдата да бъде отложено след като бъдат известни заключенията на лекарите. \r\nЗащитата намекна, че ще иска Младич да бъде пуснат за медицинско лечение в Сърбия. Според тях, здравословното му състояние се влошава и той се нуждае от хоспитализация заради опасност от нов удар или инфаркт. \r\nМладич очаква присъда по обвинение за геноцид в Сребреница. Делото започна през 2012 г. Калина Жекова", "date": "2017.11.02", "title": "The Sarajevo Times: Ратко Младич иска отлагане в произнасянето на присъдата"}
{"url": "http://www.focus-news.net/news/2017/11/02/2453092/pazardzhik-tsarkvata-sv-nikolay-chudotvorets-v-selo-banya-poluchi-ikona-na-kveti-nikolay-kato-darenie.html", "text": "Църквата „Св. Николай Чудотворец“ в панагюрското село Баня получи дарение месец преди храмовия си празник, съобщи за Радио „Фокус“ – Пазарджик. Дарението е под формата на завеса за църквата, както и икона на Квети Николай. Дарителят е местната учителка Елисавета Георгиева. „Това е една жена с голямо сърце, която дава много от себе си, за да извеза с ръцете си такива красиви неща. Банци са любознателни и родолюбиви хора, които не са кой знае колко много като жители, но пазят, обичат и съхранява традициите си. Защото един народ е обречен на гибел, когато не пази традициите на своите предци\", уточни Мутева. Тя добави, че село Баня е родното място на заклинателя на оборищенци поп Груйо Бански. Родно място е и на Цвята Зографска, която учителства в Панагюрище, била е помощничка на Райна Княгиня при ушиването на знамената в Априлското въстание. В панагюрското село е роден и Стоян Каролеев – учител, който основава едни от първите революционни комитети в общината. В неговата къща няколко пъти е бил гост Васил Левски. Храмовият празник на църквата в село Баня е на Никулден – 6 декември, като всяка година той се отбелязва с тържествена церемония и всенародно веселие.\r\nАлбена ЖИЛЕКОВА", "date": "2017.11.02", "title": "Пазарджик: Църквата „Св. Николай Чудотворец“ в село Баня получи икона на Квети Николай като дарение"}
{"url": "http://www.focus-news.net/news/2017/11/02/2453093/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус” - Пловдив днес ще си припомним историята на един емблематичен за Пловдив полк – 9-ти пехотен Пловдивски полк. В трите войни за национално обединение – Балканската война (1912), Междусъюзническата война (1913) и Първата световна война (1915 – 1918 година) 9-ти пехотен Пловдивски полк записва едни от най-славните страници в българската военна история. За всичко това ще разговаряме с директора на Регионалния исторически музей в Пловдив Стефан Шивачев. Военното минало на полка не е забравено, свидетелствата за него се пазят в постоянна музейна експозиция в музея, която беше подготвена по повод 125 години от създаването на 9-ти пехотен пловдивски полк, преди 6 години с инициативата „Съхранено за Пловдив”.\r\nВ днешното предаване ще говорим и за Архангелова задушница. Всяка събота преди Архангелов ден се отдава почит към паметта на мъртвите и вечна признателност към загиналите в редовете на Българската армия. На този ден се възпоменава паметта на всички български воини, загинали  за отечеството ни. По темата ще чуем военния историк Петър Ненков.\r\nВ края на предаването ни в рубриката „Майстори“ ще чуете как във ВМЗ - Сопот непрекъснато се стремят да усъвършенстват системата за заплащане на труда на хората. Ще разговаряме със зам.-директора Иванка Вълева, която ще ни обясни какво представлява новата система за допълнително материално стимулиране, която се очаква да бъде въведена – по-справедлива и по-мотивираща ли е тя.\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Телефонът за връзка със студиото е 032/65 25 65. Водещ на предаването е Цветана Тончева.", "date": "2017.11.02", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2017/11/02/2453094/bsp-s-nablizhavane-na-mestnite-izbori-atakite-sreshtu-nashi-kmetove-shte-se-zasilvat.html", "text": "С наближаване на местните избори, атаките срещу наши кметове ще се засилват. Това се посочва в позиция на БСП, изпратена до медиите. В нея се казва още: \"Кметовете на БСП са пример за управление в интерес на хората. БСП винаги е имала принципна позиция - който е нарушил закона, трябва да понесе отговорност. С наближаване на местните избори, атаките срещу нашите кметове ще се засилват по политически причини. Пример за това са обвиненията, които бяха отправени към кмета на Асеновград г-н Емил Караиванов и последвалите публични атаки срещу него и неговия екип. Вчера стана ясно, че с постановление на Софийска градска прокуратура всички обвинения са отпаднали.\r\nОтносно журналистическото разследване за кмета на гр. Батак и неговия син, припомняме, че след последните местни избори през 2015 г., кметът г-н Петър Паунов напусна БСП.\"", "date": "2017.11.02", "title": "БСП: С наближаване на местните избори, атаките срещу наши кметове ще се засилват"}
{"url": "http://www.focus-news.net/news/2017/11/02/2453095/pravitelstvata-na-balgariya-i-republika-makedoniya-shte-provedat-savmestno-zasedanie-v-strumitsa-na-23-noemvri.html", "text": "Правителствата на България и Република Македония ще проведат съвместно заседание на 23 ноември в Струмица. Това съобщиха от правителствената информационна служба. На него ще бъдат обсъдени теми от взаимен интерес, а фокусът на разговорите ще бъде поставен върху напредъка в добросъседските отношения между България и Република Македония. Заседанието на двете правителства ще завърши с поднасяне на цветя на паметника на президента Борис Трайковски (1999 - 2004 г.).\r\nСъвместното заседание е продължение на добрия диалог и партньорство между двете страни. Провеждането му беше договорено по време на официалното посещение на министър-председателя Бойко Борисов в Скопие в началото на август, когато беше подписан Договорът за приятелство, сътрудничество и добросъседство между двете държави.", "date": "2017.11.02", "title": "Правителствата на България и Република Македония ще проведат съвместно заседание в Струмица на 23 ноември"}
{"url": "http://www.focus-news.net/news/2017/11/02/2453096/romania-insider-rumanskite-darzhavni-aviolinii-sa-registrirali-zagubi-petkratno-nadhvarlyashti-ochakvaniyata.html", "text": "Румънските държавни авиолинии (Таром) са регистрирали загуби в размер на 44,9 млн. евро за тази година, пише Romania insider. Загубата е пет пъти над очакваната сума, заложена в бюджета на компанията, одобрен от правителството през септември. Причините за загубите са понижение в приходите и спад в стойността на активите на компанията. Румънските държавни авиолинии не са излизали на печалба от 2007 г. Калина Жекова", "date": "2017.11.02", "title": "Romania insider: Румънските държавни авиолинии са регистрирали загуби, петкратно надхвърлящи очакванията"}
{"url": "http://www.focus-news.net/news/2017/11/02/2453097/veliko-tarnovo-kmetat-daniel-panov-iziska-zasilen-kontrol-varhu-kachestvoto-na-vazduha.html", "text": "Кметът на Велико Търново Даниел Панов изиска засилен контрол върху качеството на атмосферния въздух в града и периодичен мониторинг в кварталите „Бузлуджа“ и „Чолаковци“. Това съобщиха от пресцентъра на Община Велико Търново. Изискването е към Регионалната инспекция по околната среда и водите, която разполага само с ръчен пункт за измерване на показанията на фини прахови частици в различни части на града. \r\nПоводът са сигналите на великотърновци за изпускане на емисии в района на Южната промишлена зона. Според жителите на града, това води до замърсяване на въздуха в кварталите Чолаковци и Бузлуджа. Затова, за втора поредна година е изпратено писмо до РИОСВ. С него се настоява за паралелно замерване на качеството на въздуха, чрез поставянето на автоматичен пункт, който да следи замърсяването по различни показатели в районите на двата квартала.  \r\nНа базата на данните за 2016 г. от пункта за мониторинг, който е разположен на улица с интензивно автомобилно движение, Регионалната здравна инспекция е изготвила обобщен годишен анализ и оценка на качеството на въздуха в града. Средногодишната концентрация на фини прахови частици „10“ е 32.30 µg/m3. Тази стойност не превишава средногодишната норма за опазване на човешкото здраве, която е 40 µg/m3). \r\nВъпреки това, от всички 329 регистрирани през годината средни денонощни стойности на тези частици, 50 надхвърлят допустимата дневна норма за опазване на човешкото здраве. Тя е 50 µg/m3 за 24 часа. Същата не трябва да бъде превишавана повече от 35 пъти в рамките на една календарна година. \r\nОбщина Велико Търново вече извършва предпроектни прочувания за подобряване на качеството на атмосферния въздух. За реализация на набелязаните мерки кметството ще кандидатства за безвъзмездна финансова помощ по Оперативна програма „Околна среда“ 2014-2020. Програмата за намаляване на вредните емисии и за повишаване на качеството на въздуха до 2020 г. е достъпна в интернет страницата на Община Велико Търново, в раздел „Планове и стратегии“.", "date": "2017.11.02", "title": "Велико Търново: Кметът Даниел Панов изиска засилен контрол върху качеството на въздуха"}
{"url": "http://www.focus-news.net/news/2017/11/02/2453098/silistra-trima-dushi-sa-postradali-pri-katastrofata-na-patya-silistra-alfatar.html", "text": "Трима души са пострадали при катастрофата на път I-7 Силистра. Това съобщиха за Агенция „Фокус“ от ОДМВР – Силистра. Около 09.15 часа е получен сигнал за ПТП на около 2 км от изхода на Алфатар в посока Силистра. Движението в участъка Калипетрово – Алфатар е ограничено. Въведен е обходен маршрут по път II-71 Силистра – Богорово, по път III-7001 Войново – Алфатар. \r\n По първоначални данни ТИР е предприел изпреварване и се е ударил в лек автомобил, в който са пътували трима души, които са пострадали. Те са откарани в болницата в Силистра, по първоначални данни без опасност за живота.", "date": "2017.11.02", "title": "Силистра: Трима души са пострадали при катастрофата на пътя Силистра – Алфатар"}
{"url": "http://www.focus-news.net/news/2017/11/02/2453099/fondat-za-dopalnitelno-zadalzhitelno-pensionno-osiguryavane-shte-mozhe-da-izplashta-pozhiznena-pensiya-za-starost-pet-godini-predi-navarshvane-na-vazrastta-za-pensionirane.html", "text": "По желание на осигурения фондът за допълнително задължително пенсионно осигуряване може да изплаща допълнителна пожизнена пенсия за старост пет години преди навършване на възрастта муза придобиване право на пенсия за осигурителен стаж и възраст по чл. 68, ал. 1, при условие че натрупаните средства по индивидуалната му партида позволяват отпускане на такава пенсия в размер не по-малък от размера на минималната пенсия за осигурителен стаж и възраст. Това реши Народното събрание, след като направи промени на второ четене в Кодекса за социално осигуряване, предаде репортер на Агенция „Фокус”. Вносител на промените е Министерски съвет, а те имат за цел защита на интересите и повишаване на доверието на осигурените лица и пенсионерите към Пенсионните фондове за допълнително пенсионно осигуряване. \r\nИван ЛАЗАРОВ", "date": "2017.11.02", "title": "Фондът за допълнително задължително пенсионно осигуряване ще може да изплаща пожизнена пенсия за старост пет години преди навършване на възрастта за пенсиониране"}
{"url": "http://www.focus-news.net/news/2017/11/02/2453100/kyustendil-626-km-republikanski-patishta-v-oblastta-sa-podgotveni-za-zimniya-sezon.html", "text": "626 км републикански пътища в област Кюстендил са подготвени за зимния сезон. Това съобщиха за Радио „Фокус” – Кюстендил от пресцентъра на Агенция „Пътна инфраструктура”. На територията на областта преминават 43.7 км от автомагистрала „Струма” и 42.3 км от първокласния път I-1 (Е-79) София – Кулата. Преди началото на зимата основната пътна мрежа в област Кюстендил е изкърпена, почистени са окопите, възстановени са мантинелите, банкетите са попълнени и подравнени, обновява се маркировката на път I-6 ГКПП „Гюешево” – Радомир. За повишаване безопасността на пътуване през зимните месеци в момента се извършва аварийно укрепване на участък от пътя ІІІ-107 Рила – Рилски манастир – Кирилова поляна при 31-ви км и ремонтни работи на път ІІІ-602 Горна Козница – Бобов дол. Проведено е и регионално работно съвещание, на което е обсъдена готовността за зимния сезон с отговорните институции.\r\nВенцеслав ИЛЧЕВ", "date": "2017.11.02", "title": "Кюстендил: 626 км републикански пътища в областта са подготвени за зимния сезон"}
{"url": "http://www.focus-news.net/news/2017/11/02/2453101/tass-835-ot-rusnatsite-odobryavat-deynostta-na-ruskiya-prezident-vladimir-putin.html", "text": "83,5% от руснаците одобряват дейността на руския президент Владимир Путин, съобщи ТАСС, като цитира данни за октомври на руския Център за изследване на общественото мнение. В същото време, одобрението за премиера Дмитрий Медведев възлиза на 52,1%. \r\nСпоред изследването, в рейтинга на доверие към политиците най-висок остава показателят на Владимир Путин, който в края на октомври се е покачил на 52,2%. Второ и трето място заемат министърът на отбраната на Русия Сергей Шойгу с 19,2% и премиерът Дмитрий Медведев с 13,5%. Калина Жекова", "date": "2017.11.02", "title": "ТАСС: 83,5% от руснаците одобряват дейността на руския президент Владимир Путин"}
{"url": "http://www.focus-news.net/news/2017/11/02/2453102/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Сливен организират приемни с граждани. Това съобщиха от пресцентъра на ПП ГЕРБ. Приемните на представителите на местния парламент преминават при голям интерес. Гражданите на Сливен се обръщат към тях с питания по различни лични и социални теми, както и с въпроси, касаещи инфраструктурата на града и населените места в община Сливен. Приемните се организират всеки понеделник от 9.30 до 16.30 часа. Графикът на общинските съветници от ГЕРБ – Сливен за месец ноември е следният:\r\n6 ноември от 9.30 до 16.30 часа - Христо Котов и Димитър Митев;\r\n13 ноември от 9.30 до 16.30 часа – Георги Стоянов и Кети Стамова;\r\n20 ноември от 9.30 до 16.30 часа – Силвия Маринова и Димитър Павлов;\r\n27 ноември от 9.30 до 16.30 часа – Тодор Начев и Здравко Костадинов.\r\nПредварително записване се прави на тел. 044/63 32 23.", "date": "2017.11.02", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2017/11/02/2453103/veliko-tarnovo-blizo-8-000-leva-dari-kmetat-na-svishtov-gencho-genchev-na-chitalishtnite-biblioteki-v-obshtinata.html", "text": "Близо 8 000 лева дари кметът на Свищов Генчо Генчев на читалищните библиотеки в общината. Поводът бе Денят на народните будители, който отбелязваме на 1-ви ноември, обясни за Радио „Фокус“ – Велико Търново от Росен Маринов, директор на Дирекция „Култура и културно наследство“ в Община Свищов. Средствата са дарени под формата на ваучери за книги. По 200 лева получиха читалищата в Александрово и Горна Студена, а по 500 лева бяха дарени на представителите на читалищните библиотеки в Козловец, Овча могила, Ореш, Българско Сливово, Вардим, Морава, Царевец, Хаджидимитрово, както и Градската библиотека в Свищов. Няколко дни по-рано, в навечерието на празника на народните будители, ваучери на същата стойност бяха връчени и на читалищните библиотеки в Драгомирово и Алеково. Библиотеката при Първо българско народно читалище „Еленка и Кирил Д. Аврамови 1856” ще има възможност да си купи книги на стойност 2000 лева. „Тя, както и Градската библиотека в крайдунавския град, получиха като подарък от кмета Генчев и книгата на проф. Владимир Радулов „Моите два паралелни свята”, отбеляза Росен Маринов. Ваучерите за книги бяха връчени на тържествена церемония в зала 1 на Община Свищов, на която присъстваха още секретарят на Общината Любомира Петрова, Росен Маринов – директор на дирекция „Култура и културно наследство”, Таня Ликова – главен експерт „Култура”, представители на различните читалища, кметове на кметства и културни дейци.\r\nЛуиза ТРАНЧЕВА", "date": "2017.11.02", "title": "Велико Търново: Близо 8 000 лева дари кметът на Свищов Генчо Генчев на читалищните библиотеки в общината"}
{"url": "http://www.focus-news.net/news/2017/11/02/2453104/hurriyet-za-poslednite-11-dni-turskata-politsiya-e-zadarzhala-283-dushi-po-podozrenie-vav-vrazki-s-islyamska-darzhava.html", "text": "За последните 11 дни турската полиция е задържала 283 души по подозрение във връзки с терористичната групировка „Ислямска държава“, пише турският вестник Hurriyet. По данни на властите, в рамките на антитерористичната операция, проведена в 25 вилаета на Турция, полицията е иззела 66 самоделни взривни устройства. От всички задържани 96 са турски граждани, а останалите 187 са чужденци.  \r\n„Ислямска държава“ е смятана за отговорна за няколко смъртоносни атаки в Турция, отнели живота на над 300 души за последните две години. Калина Жекова", "date": "2017.11.02", "title": "Hurriyet: За последните 11 дни турската полиция е задържала 283 души по подозрение във връзки с „Ислямска държава“"}
{"url": "http://www.focus-news.net/news/2017/11/02/2453105/mvr-balgariya-ekstradira-ruski-grazhdanin-obyaven-za-izdirvane-za-ubiystvo-seksualno-nasilie-i-macheniya-nad-detsa.html", "text": "България екстрадира руски гражданин, обявен за издирване за убийство, сексуално насилие и мъчения над деца. 2 ноември 2017 г. Това съобщиха от пресцентъра на МВР. Със съдействие на Дирекция „Международно оперативно сътрудничество“ бе осъществена екстрадицията на руския гражданин, задържан на 30 май в Бургас. Процедурата е изпълнена, след като през април т.г. мъжът бе обявен за издирване с червена бюлетина от Интерпол Москва с цел арест и екстрадиция. В информацията се посочва, че 41-годишният мъж с инициали М. П. е търсен за убийство, сексуално насилие и мъчения над деца.   \r\nСлед решение на Окръжен съд – Бургас, вчера на Летище София, той бе предаден от служители на ГД „Охрана“ към Министерството на правосъдието на руските власти.", "date": "2017.11.02", "title": "МВР: България екстрадира руски гражданин, обявен за издирване за убийство, сексуално насилие и мъчения над деца"}
{"url": "http://www.focus-news.net/news/2017/11/02/2453106/plovdiv-narusheno-e-vodopodavaneto-v-10-sela-na-teritoriyata-na-oblastta-zaradi-avarii.html", "text": "Нарушено е водоподаването в селата Болярци, Боянци, Избеглии, Козаново, Конуш, Нови Извор, Правище, Рогош, Скутаре, Трилистник и Бенковски заради аварии по водопроводната мрежа. Това съобщиха за Радио „Фокус“ – Пловдив от пресцентъра на водоснабдителното дружество за Пловдивска област. Екипите на водоснабдителното дружество работят и по отстраняването на аварии на ул. „6-ти януари“ и между улиците „Княз Борис“ и „Опълченска“ в град Асеновград. Заради това е нарушено водоподаването към живущите в района на улиците „Воденска“, „Станимака“, също в кв. „Баба Тонка“ и в района на МБАЛ - Асеновград.\r\nБез вода днес са също живущите в района на ул. „Дякон Иларион“ в град Пловдив.\r\nТони МИХАЙЛОВ", "date": "2017.11.02", "title": "Пловдив: Нарушено е водоподаването в 10 села на територията на областта заради аварии"}
{"url": "http://www.focus-news.net/news/2017/11/02/2453107/pregled-na-osnovnite-temi-v-smolyanskiya-pechat.html", "text": "„Изкараха с полиция 27 хлапета от заведения в Смолян” е водещото заглавие на регионалния вестник „Отзвук”. 27 непълнолетни са изкарани с полиция от заведения в Смолян. Спецакцията за лов на хлапета в кръчмите на града се проведе през нощта срещу събота. „Над 100 човека гасиха невиждан досега пожар в Гьоврен“ е друг акцент от челната страница. Три пожарни екипа и над 100 доброволци гасиха пожар в девинското село Гьоврен. Заглавията от страници втора и трета са: „Телефонен измамник пред съда: Заплашваха ме, насила станах куриер“, „С изстрел в сърцето устовци повалиха 175-килограмов глиган“, „Осъдиха собственик в Пампорово, присвоил имущество на десетки англичани“, „Детска гривна е сред най-ценните находки на Момчиловата крепост“. На страница четвърта е публикувано интервю с инспектор „Детска педагогическа стая“ Добрина Ангелиева, озаглавено: „Трябва да се преборим за децата, които са редовно по нощните заведения“. На страница 5 е публикуван материал, който продължава и на страница седма, със заглавие: Смолян в ТИТАНична хватка“. Независимо от смените в кметския кабинет и мнозинствата в Общинския съвет, градът продължава да се задъхва в обръч от фирми, установили монопол в изпълнението на обществени поръчки, пише изданието. На последна страница четем: „Смолянчани станаха втори на Балканите по офроуд“ и „19-годишен в ареста, шофирал дрогиран“.", "date": "2017.11.02", "title": "Преглед на основните теми в смолянския печат"}
{"url": "http://www.focus-news.net/news/2017/11/02/2453108/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Защитата на бившия командир на армията на Република Сръбска Ратко Младич е поискала Международният наказателен трибунал за бивша Югославия да отложи произнасянето на присъдата, насрочено за 22 ноември, заради здравословното му състояние, пише The Sarajevo Times. Адвокатите на Младич са поискали в седмицата след 13 ноември клиентът им да бъде прегледан от сръбски лекари – невролог и кардиолог, и искат произнасянето на присъдата да бъде отложено след като бъдат известни заключенията на лекарите. \r\nЗащитата намекна, че ще иска Младич да бъде пуснат за медицинско лечение в Сърбия. Според тях, здравословното му състояние се влошава и той се нуждае от хоспитализация заради опасност от нов удар или инфаркт. \r\nМладич очаква присъда по обвинение за геноцид в Сребреница. Делото започна през 2012 г. \r\nЗа последните 11 дни турската полиция е задържала 283 души по подозрение във връзки с терористичната групировка „Ислямска държава“, пише турският вестник Hurriyet. По данни на властите, в рамките на антитерористичната операция, проведена в 25 вилаета на Турция, полицията е иззела 66 самоделни взривни устройства. От всички задържани 96 са турски граждани, а останалите 187 са чужденци.  \r\n„Ислямска държава“ е смятана за отговорна за няколко смъртоносни атаки в Турция, отнели живота на над 300 души за последните две години. \r\nРумънските държавни авиолинии (Таром) са регистрирали загуби в размер на 44,9 млн. евро за тази година, пише Romania insider. Загубата е пет пъти над очакваната сума, заложена в бюджета на компанията, одобрен от правителството през септември. Причините за загубите са понижение в приходите и спад в стойността на активите на компанията. Румънските държавни авиолинии не са излизали на печалба от 2007 г. \r\nГръцкият министър за миграцията Янис Музалас призна, че проблемът с имигрантите става все по-тежък, след като броят на пристигащите по бреговете на гръцките острови от Турция се е удвоил през периода от август до октомври в сравнение със същия период миналата година, пише гръцкият вестник Kathimerini. Музалас определи това увеличение като „специална фаза“ в проблема с имиграцията. Той добави, че през юли гръцките брегове са достигали средно 87 души на ден, докато през август броят им е скочил до 156 души, а през месеците септември и октомври се е увеличил още повече – до 214 души на ден. Само през октомври са пристигнали около 4000 души. \r\nВ същото време гръцкият министър заяви, че Гърция продължава да смята за валидно споразумението на ЕС с Турция от март, имащо за цел да намали мигрантския поток към Европа. По думите му Атина е интензифицирала дипломатическите усилия за прилагането на споразумението, което описа като „решаващо а бъдещето на Гърция“. От влизането в сила на споразумението в Турция са върнати 1360 мигранти.", "date": "2017.11.02", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2017/11/02/2453109/vitseprezidentat-iliyana-yotova-shte-uchastva-v-konferentsiyata-youth-in-europe-better-europe-na-3-noemvri.html", "text": "Вицепрезидентът Илияна Йотова ще участва в откриването на  конференцията „Youth in Europe-better Europe“. Това съобщиха от прессекретариата на държавния глава. Събитието ще се проведе на 3 ноември 2017 г. от 09.00 часа в зала „Средец“ на „София хотел Балкан“.", "date": "2017.11.02", "title": "Вицепрезидентът Илияна Йотова ще участва в конференцията „Youth in Europe-better Europe“ на 3 ноември"}
{"url": "http://www.focus-news.net/news/2017/11/02/2453110/korneliya-ninova-bsp-drugata-sedmitsa-zapochvame-razgovorite-s-dps-i-volya-za-vota-na-nedoverie-kam-pravitelstvoto.html", "text": "На парламентарна група решихме да излъчим екип, да помолим колегите от ДПС и „Воля“ да направят същото, и другата седмица официално да започнем разговорите по темата на вота на недоверие и кога да го внесем. Това каза пред журналисти в Народното събрание лидерът на БСП Корнелия Нинова за вота на недоверие към кабинета „Борисов 3“ за корупция, предаде репортер на Агенция „Фокус“. „Нашето предложение ще бъде - корупция. Това не ни ограничава в кои сфери да говорим за корупция. Може да бъде в здравеопазване, образование, регионално развитие, навсякъде имаме поводи за това“, заяви тя. „Ще отправим това предложение, чакаме те да излъчат екипите си. Ние сме готови с нашия екип, другата седмица сядаме на разговори“, обясни Корнелия Нинова. „Разговорите ще бъдат в Народното събрание, няма да има нищо скрито покрито“, каза още тя. \r\nБиляна ИВАНОВА", "date": "2017.11.02", "title": "Корнелия Нинова, БСП: Другата седмица започваме разговорите с ДПС и „Воля“ за вота на недоверие към правителството"}
{"url": "http://www.focus-news.net/news/2017/11/02/2453111/pernik-kvartal-teva-pridobiva-nov-oblik-s-realiziraneto-na-proekta-za-integrirani-planove-za-gradsko-vazstanovyavane-i-razvitie.html", "text": "Най-младият квартал на Перник „Тева“ придобива нов облик с реализирането на проекта по ОП \"Региони в растеж\" 2014 - 2020 г. за интегрирани планове за градско възстановяване и развитие. Това съобщиха от пресцентъра на Община Перник. Той включва изграждане на пешеходни алеи, площадки за отдих, паркова мебел и озеленяване на междублоковите пространства, включително детски и спортни площадки в кв. „Тева“. Кметът на Община Перник Вяра Церовска, зам-кметът Владислав Караилиев и главният инженер Богомил Алексов провериха как вървят строителните дейности.\r\nВ рамките на проекта ще бъде въведено и енергоспестяващо осветление, осигуряване на необходим брой места за паркиране и създаване на достъпна градска среда както за хора в неравностойно положение, така и за родители с детски колички.\r\nЖители на квартала не скриха емоциите си от случващата се промяна. „Ние сме едни от първите жители на „Тева“. Този квартал беше забравен, нямаше къде да играят децата ни, чувствахме се като изолирани, все едно не живеехме в този град. Щастливи сме от това, което се случва“, казаха жители на „Тева“ пред кмета. \r\nКметът Вяра Цервоска заяви, че нещата ще продължат да се променят в добро, независимо от обстоятелствата. „В този мащабен проект е включено и изграждането на парк на предизвикателствата в местността Войниковец. В него ще бъдат разположени зона за отдих и спорт като алтернативни занимания и забавления за деца и младежи. Планирано е изграждане на сцена за културни изяви, детски площадки с различно оборудване, комбинирано игрище, зона за катерене. Започна реконструкцията на моста над река Струма при ул. \"Струма\", което е също част от проекта\", коментира Вяра Церовска.", "date": "2017.11.02", "title": "Перник: Квартал „Тева“ придобива нов облик с реализирането на проекта за интегрирани планове за градско възстановяване и развитие"}
{"url": "http://www.focus-news.net/news/2017/11/02/2453112/korneliya-ninova-bsp-votat-na-nedoverie-ne-e-matematika-a-politika-i-razgovor-za-problemite-yasno-ni-e-koy-kolko-glasove-ima.html", "text": "Вотът не е само математика, вотът е политика. Разговорът за проблемите, решенията, които ще се вземат. Излизаме извън математическите сметки, ясно ни е кой колко гласове има. Това каза пред журналисти в Народното събрание лидерът на БСП Корнелия Нинова в  отговор на въпрос какви са шансовете на вота на недоверие към кабинета „Борисов 3“ за корупция при положение, че гласовете на опозицията са 118, предаде репортер на Агенция „Фокус“. „Темата вече е изключително болезнена с тези 10 млрд. лева, които сме обявявали, че се крадат в държавата“, заяви тя. „На КСНС при президента председателят на една от службите ни запозна със статистика за 15 млрд. лева, които се крадат в България годишно“, коментира лидерът на БСП. „Това е огромната тема. Заради корупцията не могат да се развиват нито образование, нито здравеопазване, нито пенсионна система“, посочи Корнелия Нинова. \r\nБиляна ИВАНОВА", "date": "2017.11.02", "title": "Корнелия Нинова, БСП: Вотът на недоверие не е математика, а политика и разговор за проблемите-ясно ни е кой колко гласове има"}
{"url": "http://www.focus-news.net/news/2017/11/02/2453113/moskva-se-nadyava-siriyskata-opozitsiya-da-prisastva-na-siriyskiya-kongres-za-natsionalen-dialog-na-18-noemvri-v-sochi.html", "text": "Москва се надява сирийската опозиция да присъства на Сирийския конгрес за национален диалог, който ще се проведе на 18 ноември в Сочи. Това заяви руският заместник-външен министър Михаил Богданов, цитиран от Интерфакс. За събитието съобщи миналия месец руският държавен глава Владимир Путин. Въпреки че Дамаск подкрепя руския план, някои опозиционни групи отхвърлят идеята, определяйки я като опит да се реабилитира правителството на президента на Сирия Башар Асад и заявяват, че ще се придържат към Женевските мирни преговори с посредник ООН. \r\nЗапитан дали Москва все още се надява на присъствието на опозиционни групи, като Върховният комитет за преговори, Богданов заяви: „Надяваме се да дойдат всички, които вярват в бъдещето на страната, в нейното единство, нейния териториален интегритет и суверенитет.“Калина Жекова", "date": "2017.11.02", "title": "Москва се надява сирийската опозиция да присъства на Сирийския конгрес за национален диалог на 18 ноември в Сочи"}
{"url": "http://www.focus-news.net/news/2017/11/02/2453114/nsi-prez-tretoto-trimesechie-na-2017-g-sa-izdadeni-razreshitelni-za-stroezh-na-1-526-zhilishtni-sgradi.html", "text": "През третото тримесечие на 2017 г. местните администрации са издали разрешителни за строеж на 1 526 жилищни сгради със 7 135 жилища в тях и 934 851 кв. м разгъната застроена площ (РЗП), на 28 административни сгради/офиси с 39 133 кв. м РЗП и на 1 221 други сгради със \r\n713 207 кв. м РЗП. Това сочи статистика на Националния статистически институт (НСИ). Спрямо предходното тримесечие издадените разрешителни за строеж на жилищни сгради намаляват със 7.3%, докато броят на жилищата в тях се увеличава с 22.7%, а общата им застроена площ - с 19.6%. При издадените разрешителни за строеж на административни и други сгради се наблюдава спад съответно с 30.0 и 38.0%, а при тяхната РЗП намалението е респективно с 47.1 и 24.8%.\r\nВ сравнение с третото тримесечие на 2016 г. издадените разрешителни за строеж на нови жилищни сгради се увеличават с 29.0%, жилищата в тях - с 44.5%, а разгънатата им застроена площ е повече с 47.2%. Броят на издадените разрешителни за строеж на административни сгради намалява с 45.1%, а тяхната РЗП - с 58.7%. При другите видове сгради броят на издадените разрешителни за строеж нараства с 4.4%, а тяхната РЗП - с 0.4%. \r\nНай-голям брой разрешителни за строеж на нови жилищни сгради са издадени в областите София (столица) - 262, Пловдив - 239, Варна - 154, и София - 111. Най-много жилища предстои да бъдат започнати в областите София (столица) - 2 432, Пловдив - 1 371, Варна - 751, и Бургас - 636.\r\nПрез третото тримесечие на 2017 г. е започнал строежът на 982 жилищни сгради с 3 409 жилища в тях и с 451 460 кв. м обща застроена площ, на 27 административни сгради/офиси с \r\n30 658 кв. м РЗП и на 692 други сгради с 384 617 кв. м РЗП. Спрямо предходното тримесечие започнатите жилищни сгради са по-малко с 23.3%, жилищата в тях - с 11.3%, а общата им застроена площ - с 14.2%. Броят на започнатите административни сгради се увеличава с 8.0%, а тяхната обща застроена площ - с 293.2%. При броя на започнатите други видове сгради е регистриран спад с 45.8%, а при тяхната РЗП - с 51.8%. \r\nВ сравнение с третото тримесечие на 2016 г. започнатите нови жилищни сгради се увеличават с 18.3%, жилищата в тях - с 8.4%, а разгънатата им застроена площ - с 14.1%. Броят на започнатите административни сгради намалява с 15.6%, докато тяхната РЗП нараства с 46.3%. Започнатите други видове сгради бележат ръст от 18.3%, а разгънатата им обща застроена площ е повече с 6.7%. \r\nСтроителство на най-голям брой нови сгради е започнало в областите: Пловдив - 165 жилищни и 80 други сгради; София (столица) - 135 жилищни, 4 административни и 27 други сгради; Варна - 85 жилищни и 38 други сгради; Стара Загора - 73 жилищни и 47 други сгради.", "date": "2017.11.02", "title": "НСИ: През третото тримесечие на 2017 г. са издадени разрешителни за строеж на 1 526 жилищни сгради"}
{"url": "http://www.focus-news.net/news/2017/11/02/2453115/reuters-bezrabotitsata-v-germaniya-prez-oktomvri-e-otbelyazala-po-golyam-spad-ot-ochakvanoto.html", "text": "Безработицата в Германия през октомври е отбелязала по-голям спад от очакваното, отразявайки положителните тенденции в пазара на труда, който продължава да генерира нови работни места и да подкрепя растежа на най-силната икономика в Европа, предаде Reuters. По данни на Федералната агенция по заетостта в Германия, броят на безработните се е понижил с 11 000 души до 2,495 млн., което надхвърли с малко очакванията на анализаторите. Нивото на безработицата остава на 5,6%, най-ниското й ниво след 1990 г. Калина Жекова", "date": "2017.11.02", "title": "Reuters: Безработицата в Германия през октомври е отбелязала по-голям спад от очакваното"}
{"url": "http://www.focus-news.net/news/2017/11/02/2453116/otkrita-beseda-na-tema-semeystvoto-v-tsarkvata-i-v-sektite-shte-se-provede-v-sofiya.html", "text": "Днес в Лекционната зала на Енорийския център при храм „Св. св. Кирил и Методий” ще се проведе открита беседа на тема „Семейството в Църквата и в сектите“, предаде репортер на Агенция \"Фокус\". Лектор ще бъде директорът на Енорийския център и ЦРИК \"Св. св. Кирил и Методий\" д-р Десислава Панайотова. Началото е в 18:30 часа, а входът свободен. \r\nНикола ПЕТКОВ", "date": "2017.11.02", "title": "Открита беседа на тема „Семейството в Църквата и в сектите“ ще се проведе в София"}
{"url": "http://www.focus-news.net/news/2017/11/02/2453117/korneliya-ninova-bsp-predsedatelstvoto-ne-mozhe-da-e-opravdanie-za-koruptsiyata-koyato-se-vihri-v-darzhavata.html", "text": "Председателството не може да е оправдание за корупцията, която се вихри в държавата. То ще мине, ще замине. Това каза пред журналисти в Народното събрание лидерът на БСП Корнелия Нинова в отговор на въпрос няма ли да е удар по имиджа на България по време на Председателството да се говори за вот на недоверие към кабинета „Борисов 3“ за корупция, предаде репортер на Агенция „Фокус“. „Имаме своите предложения за Председателството, които ще се чуят в зала“, посочи тя. „Не може 6 месеца да мълчим за това, на което сме свидетели всеки ден, за случая с министъра на здравеопазването и много други примери. Едното не може да е оправдание за другото“, заяви Корнелия Нинова. „Ще бъде успех ако това стане не само в зала, а има обществен разговор извън парламента. Не бива да затваряме темата само в Народното събрание“, посочи тя. „Искаме борбата с корупцията да се започне веднъж завинаги и то както трябва, а не с политическа имитация, за да се прикрива корупция“, обясни лидерът на БСП и допълни, че целта на вота на недоверие е истината. \r\nБиляна ИВАНОВА", "date": "2017.11.02", "title": "Корнелия Нинова, БСП: Председателството не може да е оправдание за корупцията, която се вихри в държавата"}
{"url": "http://www.focus-news.net/news/2017/11/02/2453118/stolichna-obshtina-e-partnyor-na-regionalen-hakaton-koyto-shte-tarsi-po-dobrite-tehnologichni-resheniya-v-sferata-na-zdraveopazvaneto.html", "text": "Столична община е партньор на регионален хакатон, който ще търси по-добрите технологични решения в сферата на здравеопазването. Това съобщиха от пресцентъра на Столична община. Инициативата е насочена към програмисти и софтуерни инженери, дизайнери, лекари, медицински сестри, здравни специалисти, експерти по обществено здраве, както и пациенти с визия и идеи за достъп и качествено здравеопазване. След успешния старт на Здравния портал на общинските лечебни заведения, Столична община е партньор на регионалния хакатон, който ще търси по-добрите технологични решения в сферата на здравеопазването. \r\n48-часовия хакатон ще се проведе от 9 до 11 ноември в София Тех Парк. Идеята на организаторите от Асоциация за развитие на София е да бъдат разработени иновативни решения в областта на здравеопазването, чрез които да се постигне по-добро качеството на живот на хората. Крайният срок за регистрация на участниците е 3 ноември. За победителите в хакатона са предвидени награди, осигурени от спонсорите на събитието.", "date": "2017.11.02", "title": "Столична община е партньор на регионален хакатон, който ще търси по-добрите технологични решения в сферата на здравеопазването"}
{"url": "http://www.focus-news.net/news/2017/11/02/2453119/dobrich-okrazhniyat-sad-gleda-delo-sreshtu-bivsh-direktor-na-oblastna-direktsiya-zemedelie-v-dobrich.html", "text": "Окръжният съд гледа дело срещу бивш директор на Областна дирекция „Земеделие“ в Добрич Стилиян Митев, предаде кореспондентът на Радио „Фокус” – Варна. Срещу Стилиян Митев е повдигнато обвинение за това, че в периода от 13 ноември 2009 г. - до 03 септември 2013 г., в качеството си на длъжностно лице, заемащо отговорно служебно положение, с цел да набави облага за две търговски дружества „Митев“ЕООД - Добрич и „Макситур Бряг на изгрева“АД - Варна, не е изпълнил служебните си задължения, регламентирани в Правилника за прилагане на Закона за собствеността и ползването на земеделските земи, като от това са могли да настъпят немаловажни вредни последици. Според прокуратурата в резултат на неговото умишлено бездействие по служба е могло да се стигне до замърсяване и увреждане на имот с площ от близо 15 декара (14.992 дка), намиращ се в землището на село Кранево, граничещ на изток с морски плаж „Кранево - север“ и съставляващ част от държавния поземлен фонд. Съдебното заседание бе насрочено за предварително изслушване на страните - без призоваване на свидетели и вещи лица. Следващото заседание е насрочено за 18 януари 2018 г. и ще се гледа при съкратено съдебно следствие. От общо 49 свидетели ще бъдат разпитани петима, без вещите лица. Всички доказателства, събрани в досъдебното производство, ще бъдат ползвани за крайния съдебен акт. Съдия Калиптен Алид посочи, че са направени постъпки за декласифициране на информация, която е в три тома. Направени са три графологични експертизи и една геодезична и агротехническа, която касае парцел от земя. Стилиян Митев е на 36 години, семеен, с висше образование, неосъждан и в момента не работи. \r\nЖулиета НИКОЛОВА", "date": "2017.11.02", "title": "Добрич: Окръжният съд гледа дело срещу бивш директор на Областна дирекция „Земеделие“ в Добрич"}
{"url": "http://www.focus-news.net/news/2017/11/02/2453120/ria-novosti-rusiya-ogranichi-vnosa-na-pileshko-meso-ot-balgariya.html", "text": "Руската служба за ветеринарен и фитосанитарен контрол „Росселхознадзор“ въведе временни ограничения за вноса на пилешко месо от България, предаде РИА Новости. В съобщение на сайта на службата се посочва, че причина за ограниченията са случаите на птичи грип на територията на България. Мерките касаят вноса на птиче месо и продукти, съдържащи пилешко. Освен това под ограничения попада вносът на храна и хранителни добави за птици, с изключение на такива от растителен произход или получени в резултат на химичен и микробиологичен синтез. Калина Жекова", "date": "2017.11.02", "title": "РИА Новости: Русия ограничи вноса на пилешко месо от България"}
{"url": "http://www.focus-news.net/news/2017/11/02/2453121/varna-okrazhnata-prokuratura-predade-na-sad-mazh-darzhan-zaradi-razprostranenie-na-marihuana-i-amfetamini-i-upravlenie-na-mps-sled-upotreba-na-narkotichni-veshtestva.html", "text": "35-годишният Георги В. от Варна е бил предаден на съд от Окръжната прокуратура във Варна само 4 месеца след започване на наказателното производство срещу него за държане с цел разпространение на марихуана и амфетамини /по член 354а, ал. 1 от НК/ и за управление на МПС след употреба на наркотични вещества /по член 343б, ал. 3 от НК/. Това съобщиха от пресцентъра на Апелативна прокуратура - Варна.\r\nНа 26 юни 2017 г. управляваният от подсъдимия автомобил бил спрян за проверка. В колата пътувал и друг мъж, който си купувал по два-три пъти седмично марихуана от Георги. По време на пътуването към квартал „Галата“, където живеели, двама пушили цигара с марихуана. \r\nПолицейските служители усетили специфичния мирис на марихуана в колата на Георги и предприели проверка на колата и раницата му. Така намерили кутия, пълна множество пакетчета със суха зелена тревиста маса. След като полицейските служители пристъпили към задържането на Георги, той грабнал раницата си, която се намирала на задния капак на управляваната от него „Хонда акорд“, и хукнал в посока пристанище Варна.\r\nСлед преследване на беглеца и възпроизвеждане на изстрел със стоппатрон от органите на реда, Георги успял да прескочи четириметровата ограда на пристанището. Скочил във водата и започнал да плува. По време на опита да избяга от полицейските служители, той се наранил в заострените шипове на пристанищната ограда. Преценил, че силите и нараняването няма да му позволят да избяга с плуване, и се върнал обратно към кея. С помощта на корабно въже бил изтеглен от водата и отведен в болницата под полицейска охрана, където му била оказана медицинска помощ.\r\nПри претърсването на автомобила му и при обиск в него са намерени общо 32,28 грама марихуана и амфетамини на стойност близо 400 лева. От назначената по делото съдебно-химическа експертиза било установено, че Георги В. е управлявал колата си след употреба на марихуана и метамфетамини. \r\nСлед началото на досъдебното производство по искане на Окръжната прокуратура във Варна съдът задържал под стража 35-годишния мъж, който е осъждан. В момента Георги В. е приведен във Варненския затвор. Престъплението по член 354а, ал. 1 от НК се наказва с лишаване от свобода от 2 до 8 години и с глоба от 5000 до 20 000 лева, а управлението на МПС след употреба на наркотици – с лишаване от свобода до 2 години. \r\nПредстои делото срещу 35-годишния Георги В. да бъде насрочено за разглеждане във Варненския окръжен съд.", "date": "2017.11.02", "title": "Варна: Окръжната прокуратура предаде на съд мъж, държан заради разпространение на марихуана и амфетамини и управление на МПС след употреба на наркотични вещества"}
{"url": "http://www.focus-news.net/news/2017/11/02/2453122/kyustendil-vremenni-snegozashtitni-saorazheniya-shte-badat-montirani-v-otdelni-patni-uchastatsi-v-oblastta.html", "text": "Временни снегозащитни съоръжения ще бъдат монтирани в отделни пътни участъци от област Кюстендил. Това съобщиха за Радио „Фокус” – Кюстендил от пресцентъра на Агенция „Пътна инфраструктура”. Целта е повишаване безопасността на движение и улеснение на пътноподдържащите дейности в отсечките с опасност от снегонавявания. Снегозащитни съоръжения ще бъдат поставени на път I-1 в участъка Усойка – Мурсалево, III-602 Таваличево – Горна Козница – Коркина, III-1005 Смочево – Рила и др. В отсечките с голям надлъжен наклон каквито има по път I-6 ГКПП Гюешево – Радомир, I-1 Даскалово – Благоевград, II-62 Кюстендил – Дупница – Клисура са поставени знаци, задължаващи шофьорите да са с вериги и да се съобразяват със зимните условия. Превантивно ще се обработват с химикали срещу обледяване участъците при виадуктите и надлезите на автомагистрала „Струма“ в отсечката Долна Диканя – Дупница.\r\nВенцеслав ИЛЧЕВ", "date": "2017.11.02", "title": "Кюстендил: Временни снегозащитни съоръжения ще бъдат монтирани в отделни пътни участъци в областта"}
{"url": "http://www.focus-news.net/news/2017/11/02/2453123/veliko-tarnovo-provereni-sa-firmite-koito-shte-otgovaryat-za-zimnoto-pochistvane-v-naselenite-mesta-ot-obshtinata.html", "text": "Проверени са фирмите, които ще отговарят за зимното почистване в града и останалите населени места от общината. Всички те са в пълна готовност. Това каза инж. Цанко Бояджиев, началник на отдел „Техническа инфраструктура” в Община Велико Търново, предаде репортер на Радио „Фокус“ – Велико Търново. Бояджиев представи доклад с данните, събрани при проверките на местната администрация пред областния управител на Велико Търново проф. Любомира Попова. Договорът с фирмата, която се грижи за почистването на снега във Велико Търново, е сключен през 2015 година и е с 5-годишен срок. „Извършена е проверка на готовността на фирмата и тя е показала, че към момента всичко необходимо е направено. Осигурени са наличности от 1 000 тона сол, 1 500 тона инертни материали. Техниката също е в готовност“, подчерта инж. Бояджиев. Общинската пътна мрежа е с площ 145 км, които ще се поддържат от фирмата, която ги е обработвала и през миналата година. Тя има обособени три депа, в които вече са доставени необходимите препарати и техника. „Тротоарите и улиците във Велико Търново ще се почистват от Общинското предприятие. Те също си имат изготвени графици за поддръжка“, каза още експертът. Учебните заведения в региона също за обезпечени с гориво за осигуряването на отопление. Според местната администрация Община Велико Търново е в пълна готовност да посрещне настоящия зимен сезон.\r\nЛуиза ТРАНЧЕВА", "date": "2017.11.02", "title": "Велико Търново: Проверени са фирмите, които ще отговарят за зимното почистване в населените места от общината"}
{"url": "http://www.focus-news.net/news/2017/11/02/2453124/d-r-mariela-zaharieva-mbal-pazardzhik-lechenieto-na-detsa-s-kortikosteroidni-preparati-tryabva-da-bade-mnogo-vnimatelno-i-predpazlivo.html", "text": "Лечението на деца с кортикостероидни препарати трябва да бъде много внимателно и предпазливо, за да няма негативни последствия за организма. Това каза за Радио „Фокус“ – Пазарджик д-р Мариела Захариева, началник на Неонатологичното отделение на МБАЛ - Пазарджик. По думите ѝ при продължителен прием кортикостероидните препарати могат да доведат до много сериозни последици при децата като окръгляване на лицето и нарастването на бузите, както и нарушаване на хормоналния баланс на организма. „Трябва много внимателно да се изписват кортикостероидите и да се приемат за кратък период от време, като изключим болестите при които е животоспасяващ приемът им. Тяхното приложение най-често е при бронхити и пневмонии при децата, като се приемат няколко дни, докато бронхиалните спазми отшумят. По-щадящи са тези видове кортикостероиди, които се прилагат чрез инхалатор, защото действат локално“, уточни д-р Захариева. По думите ѝ кортикостероидите са медикаменти, синтетични аналози на вид хормони, произвеждани от надбъбречната кора. д-р Захариева добави, че те намират приложение в различни области на медицината благодарение на тяхното противовъзпалително, антиалергично и имуностимулиращо действие, но употребата им е свързана и с редица усложнения.\r\nАлбена ЖИЛЕКОВА", "date": "2017.11.02", "title": "Д-р Мариела Захариева, МБАЛ - Пазарджик: Лечението на деца с кортикостероидни препарати трябва да бъде много внимателно и предпазливо"}
{"url": "http://www.focus-news.net/news/2017/11/02/2453125/reuters-broyat-na-horata-potarsili-ubezhishte-v-germaniya-se-e-uvelichil-dvoyno-za-poslednite-dve-godini.html", "text": "Броят на хората, потърсили убежище в Германия, се е увеличил над два пъти за последните две години и е достигнал 1,6 милиона души, повечето от които идват от Сирия, Афганистан и Ирак,  предаде Reuters, като цитира данни на Федералната статистическа служба на Германия. \r\nТемата за мигрантската криза, която достигна своя пик през 2015 г., е наболяла въпрос в Германия. На изборите през септември гласоподавателите наказаха германския канцлер Ангела Меркел за мигрантската й политика на „отворени врати“, като нейните консерватори претърпяха тежки загуби от крайно десните. Именно мигрантската политика е най-голямото препятствие пред формирането на трипартийна коалиция със Свободните демократи и Зелените. \r\nПо данни на Федералната статистическа служба, броят на потърсилите убежище в Германия до края на миналата година се е увеличил със 113% от края на 2014 г. до 1,6 млн. души, което е 16% от всички чужденци в Германия. Повече от половината от тях са получили разрешение да останат в страната. На 158 000 души е отказано убежище. Калина Жекова", "date": "2017.11.02", "title": "Reuters: Броят на хората, потърсили убежище в Германия, се е увеличил двойно за последните две години"}
{"url": "http://www.focus-news.net/news/2017/11/02/2453126/dots-d-r-boni-petrunova-e-naznachena-za-direktor-na-natsionalniya-istoricheski-muzey.html", "text": "Доц. д-р Бони Петрунова е назначена за директор на Националния исторически музей докато длъжността бъде заета въз основа на конкурс. Това съобщиха от пресцентъра на Министерство на културата.\r\nДоц. д-р Петрунова е признат археолог, ръководител на много експедиции и проекти. Била е зам.-министър на културата, заместник-директор на Националния археологически институт с Музей към Българската академия на науките (НАИМ - БАН). Ръководител на Секция по средновековна археология при НАИМ - БАН.\r\nРъководител е на повече от 50 археологически експедиции - теренни проучвания и разкопки. Ръководител на различни проекти, свързани с археологически проучвания, туризъм, популяризиране и опазване на българското културно-историческо наследство. Автор е на повече от 200 книги, статии, монографии, научно- популярни публикации.\r\nДоц. д-р Бони Петрунова заема поста на досегашния директор на музея проф. Божидар Димитров, който се пенсионира. Той ще бъде отличен от министъра на културата Боил Банов за изключителния му принос в развитието и утвърждаването на българската култура и национална идентичност. Церемонията ще се проведе на 3 ноември от 11.00 часа в галерия „Средец“ в Министерството на културата.", "date": "2017.11.02", "title": "Доц. д-р Бони Петрунова е назначена за директор на Националния исторически музей"}
{"url": "http://www.focus-news.net/news/2017/11/02/2453127/tsvetan-tsvetanov-za-vota-na-nedoverie-tova-shte-bade-zaguba-na-vreme-stranata-ima-dobri-pokazateli-a-opozitsiyata-nyama-alternativni-resheniya.html", "text": "Разбира се, че това ще бъде една загуба на време, защото страната има съответните добри показатели и опозицията няма алтернативни решения за това, което сме направили досега. Ще бъде загуба на време, но трябва да се съобразим с конституционните разпоредби и парламентарната практика. Това заяви пред журналисти председателят на ПГ на ГЕРБ Цветан Цветанов, в отговор на въпрос дали очаква смислен дебат по обсъждането на готвения от опозицията вот на недоверие към правителството, предаде репортер на Агенция „Фокус”. „Това е нормалната парламентарна процедура и се радвам, че в общи линии вече решават дебата да го водим в пленарна зала, защото не смятам, че е коректно ежедневно да се хвърлят някакви обвинения, които въобще да не кореспондират с истината. Опозицията е в правото си. Когато прецени, че иска да поиска вот на недоверие, тя трябва да внесе съответните мотиви. Дебатът ще се води в зала. Предполагам, че другата седмица ще започнат някакви консултации. Ние се придържаме към начертаната програма, приемането на бюджета и законодателството, което има пряко отношение към ангажиментите по управленската ни програма. От тази гледна точка, вотът на недоверие ще ни отнеме може би половин ден, за да може да се водят дебати, иначе нямаме промяна от това, което сме си начертали”, заяви Цветан Цветанов. По думите му внасянето на вот на недоверие в навечерието на бъдещото ни председателство на Съвета на ЕС е показател за политическа незрялост. „Аз не мога да повярвам, че една партия, която претендира за 100-годишна история, загърбва националните приоритети, които са свързани с председателството”, обясни Цветанов. Според него по време на дебата ще бъдат изречени много неистини. Той напомни, че от ГЕРБ са изготвили регистър на фалшивите новини. \r\nИван ЛАЗАРОВ", "date": "2017.11.02", "title": "Цветан Цветанов за вота на недоверие: Това ще бъде загуба на време, страната има добри показатели, а опозицията няма алтернативни решения"}
{"url": "http://www.focus-news.net/news/2017/11/02/2453128/prezidentat-rumen-radev-260-mln-evro-e-dvustranniyat-ikonomicheski-obmen-mezhdu-balgariya-i-shveytsariya-za-minalata-godina.html", "text": "260 млн. евро е двустранният икономически обмен между България и Швейцария за миналата година. Това каза на пресконференция президентът Румен Радев след среща с швейцарския му колега Дорис Лойтхард, предаде репортер на Агенция „Фокус“. „Особено съм доволен, че днес имахме възможност да обсъдим широк спектър от въпроси. Обсъдихме пътищата, по които това сътрудничество да се разширява.  Изказвам своето задоволство от ефективната швейцарско-българска програма, която обхвана множество сфери от нашия дневен ред. България има своите ясни послания, касаещи конкурентоспособност, консенсус и бъдеща кохезионна политика“, заяви Радев. По думите му много важен приоритет, който България издигна са Западните Балкани по време на европейското председателство. „Европа трябва да предостави европейска перспектива на Западните Балкани. Имате много сериозен опит с държавите от Западните Балкани и тук можем сериозно да си сътрудничим. Обсъдихме важни проблеми на Европа – сигурността, мигрантската криза“, добави още Румен Радев. \r\nЛюба АЛЕКСИЕВА", "date": "2017.11.02", "title": "Президентът Румен Радев: 260 млн. евро е двустранният икономически обмен между България и Швейцария за миналата година"}
{"url": "http://www.focus-news.net/news/2017/11/02/2453129/afp-ispanskiyat-varhoven-sad-otlozhi-izslushvaniyata-na-shestima-katalunski-deputati.html", "text": "Испанският Върховен съд отложи изслушванията на шестима бивши членове на разпуснатия от Мадрид каталунски парламент по искане на защитата, предаде AFP. Новите слушания са насрочени за 9 ноември. \r\nШестима бивши каталунски депутати получиха призовки да се явят в съда днес, след като прокурори повдигнаха обвинения в антидържавна дейност и бунт заради приетата от каталунския парламент декларация за независимост. За тези обвинения испанското законодателство предвижда между 15 и 30 годишни затвор. \r\nМеждувременно продължават слушанията в Националния съд на Испания, където дават показания осем бивши членове на каталунското правителство. Призовани бяха 14 бивши министри от кабинета на сваления от Мадрид лидер на областта Карлес Пучдемон, шестима от които не се явиха, включително и самият Пучдемон. В момента той се намира в Брюксел, където е наел адвокат. Пучдемон отказва да се върне в Испания заради опасността да бъде арестуван. Калина Жекова", "date": "2017.11.02", "title": "AFP: Испанският Върховен съд отложи изслушванията на шестима каталунски депутати"}
{"url": "http://www.focus-news.net/news/2017/11/02/2453130/kyustendil-v-sapareva-banya-shte-se-provede-zaklyuchitelnata-informatsionna-sreshta-saedinenieto-pravi-silata-na-3-noemvri.html", "text": "В Сапарева баня ще се проведе заключителната информационна среща „Съединението прави силата”. Това съобщи за Радио „Фокус” – Кюстендил Гергана Светославова, експерт „Връзки с обществеността” към Областна администрация – Кюстендил. Срещата ще бъде на 3 ноември от 18.00 часа в салона на читалище „Просветен лъч”. Инициативата е по линия на комуникационната стратегия на България за Европейския съюз и е по повод предстоящото Българско председателство през 2018 година, както и навършването на 10 години от присъединяването на страната към Европейския съюз. „Предвиждат се дискусия с гражданите и съпътстващата културна програма. Ще бъдат организирани още кулинарна и художествена изложба на местни творци и самодейци. Ще бъдат представени и атрактивни дървени фигури на животни, изработени с моторна резачка от талантливия самодеец Васил Говедарски”, каза Гергана Светославова.\r\nВенцеслав ИЛЧЕВ", "date": "2017.11.02", "title": "Кюстендил: В Сапарева баня ще се проведе заключителната информационна среща „Съединението прави силата” на 3 ноември"}
{"url": "http://www.focus-news.net/news/2017/11/02/2453131/prezidentat-na-shveytsariya-doris-loythard-borbata-s-koruptsiyata-e-povelya-na-tseliya-svyat-i-se-nadyavame-i-tuk-balgariya-da-ima-napredak.html", "text": "Борбата с корупцията е повеля на целия свят и се надяваме и тук България да има напредък. Това каза на пресконференция федералният президент на Конфедерация Швейцария Дорис Лойтхард след среща с българския държавен глава Румен Радев, предаде репортер на Агенция „Фокус“. „Благодаря за поканата и топлото гостоприемство. От дълги години преди България да бъде член на ЕС се радваме на чудесни двустранни отношения. Благодарни сме за открития тон на нашите разговори. Много високо ценим доверието между нас. Искам да поздравя правителството на България и българския народ за това, че последните 10 години постигнахте напредък, който е забележителен в сравнение с други европейски държави. Много е важно България да разчита на инвестиции така, че да има благосъстояние, което заслужава народът. Можем да допринесем за това“, заяви Лойтхард. По думите й в ЕС са на трето място като търговски партньори. \r\n„Доста бяха темите на нашето сътрудничество и продължаваме да сме на мнение, че в областта на образованието, околната среда и правосъдието можем да допринесем за още по-големи успехи. Борбата с корупцията е повеля на целия свят и се надяваме и тук да има напредък“, каза още Дорис Лойтахрд и добави, че приоритетите на европредседателството са добре подбрани. \r\nЛюба АЛЕКСИЕВА", "date": "2017.11.02", "title": "Президентът на Швейцария Дорис Лойтхард: Борбата с корупцията е повеля на целия свят и се надяваме и тук България да има напредък"}
{"url": "http://www.focus-news.net/news/2017/11/02/2453132/veliko-tarnovo-tri-krizisni-tsentara-za-bedstvashti-hora-prez-zimata-sa-sazdadeni-na-teritoriyata-na-obshtina-svishtov.html", "text": "Три кризисни центъра за бедстващи хора през зимата са създадени на територията на Свищовска община. Това се посочва в доклад за готовността на местната администрация за настоящия зимен сезон, представен от д-р Кристиян Кирилов, председател на Общински съвет – Свищов, пред областния управител на Велико Търново проф. Любомира Попова, предаде репортер на Радио „Фокус“ – Велико Търново. Според данните Община Свищов е готова за предстоящите зимни условия. Основните дейности по почистване във всички населени места се извършват от Общинско предприятие „Чистота“. То разполага с 4 автомобила и 20 допълнително наети. „Сключен е договор и с фирма, която може да предостави техника за извозване на закъсали леки и тежкотоварни автомобили. Създадена е организация с различните фирми, които доставят хранителни стоки от първа необходимост. Училищата са обезпечени с горива“, поясни още д-р Кирилов. Той подчерта, че има създадени и три кризисни центъра – в болницата, в едно училище и третият е в село Овча могила. Доставени са първите 200 тона сол от 1000-та които са необходими за зимните месеци. „Разполагаме и с един тон пясък. Има осигурени и мобилни роторни снегорини за тротоарите в града“, добави председателят на Общински съвет. Той посочи, че критичните отсечки, които евентуално ще създадат проблеми са Царевец – Козловец – Алеково и Царевец – Совата. Там липсва пътна маркировка и не е извършена санитарна сеч по републиканката пътна мрежа. От Агенция „Пътна инфраструктура“ заявиха, че това е предвидено в план – графикът им.\r\nЛуиза ТРАНЧЕВА", "date": "2017.11.02", "title": "Велико Търново: Три кризисни центъра за бедстващи хора през зимата са създадени на територията на община Свищов"}
{"url": "http://www.focus-news.net/news/2017/11/02/2453133/tsvetan-tsvetanov-gerb-sled-parvo-chetene-na-byudzheta-premierat-shte-vnese-predlozhenieto-za-personalnata-promyana-v-ministerstvo-na-zdraveopazvaneto-shte-go-podkrepim.html", "text": "Убеден съм, че след гледането бюджета на първо четене в пленарна зала, министър-председателят ще внесе и предложение за персоналната промяна в Министерство на здравеопазването. Това заяви пред журналисти председателят на ПГ на ГЕРБ Цветан Цветанов, във връзка с предстоящото гласуване в пленарна зала на оставката на здравния министър проф. Николай Петров, предаде репортер на Агенция „Фокус”. „ПГ на ГЕРБ ще се съобрази с предложението, което ще бъде внесено в пленарна зала на министър-председателя на България, защото ние стоим зад премиера, който има всичките права да предлага както структура, така и персонален състав със съответните рокади в Министерски съвет”, обясни Цветанов. Според него в случая с оставката на здравния министър не можа да се прави аналогия с този на народният представител Делян Добрев. „Тук изцяло сме солидарни и подкрепяме решението на министър-председателя”, подчерта Цветанов. По отношения на проф. Петров, Цветанов коментира: „Той е категоричен, че иска да бъде приета оставката му. Виждате, че един човек беше омаскарен, без да има никакви основания за това. Това е негов избор и премиерът се е съобразил с неговото желание”.   \r\nВъв връзка с предстоящото гласуване на първо четене на законопроекта за бюджещета през следващата година, Цветанов коментира: „Другата седмица, в сряда и четвъртък, може би ще имаме удължени заседания на парламента, за да приемем данъчните закони, малките бюджети, големият бюджет. Министрите ще бъдат тук, защото смятам, че това е ангажимент на цялото правителство, заедно с парламентарното мнозинство да подкрепи бюджета, заедно с политики, които ще се правят през 2018 г.”. \r\nИван ЛАЗАРОВ", "date": "2017.11.02", "title": "Цветан Цветанов, ГЕРБ: След първо четене на бюджета, премиерът ще внесе предложението за персоналната промяна в Министерство на здравеопазването, ще го подкрепим"}
{"url": "http://www.focus-news.net/news/2017/11/02/2453134/burgas-zaupokoyna-molitva-shte-se-sastoi-v-grada-vav-vrazka-s-otbelyazvaneto-na-arhangelova-zadushnitsa.html", "text": "Заупокойна молитва ще се състои в града във връзка с отбелязването на Архангелова задушница. Това съобщиха от пресцентъра на Община Бургас. По традиция в събота (4 ноември) в Бургас ще бъде извършено общоградско поклонение, което ще започне в 10.00 часа на площада пред Дома на покойника в Гробищния парк с изпълнения на траурна музика от Духов оркестър - Бургас. В 10.30 ще бъде отслужена заупокойна молитва в памет на починалите, а след това по инициатива на Община Бургас ще бъдат поднесени цветя на гробовете на поетесата Петя Дубарова, авторът на Химна на Независимостта Георги Шагунов и благодетеля на Бургас Александър Георгиев - Коджакафалията.\r\nЗа безпрепятственото протичане на поклонението е създадена специална организация от ОДМВР - Бургас, дирекция УКОРС на Община Бургас и охранителната фирма на Гробищния парк. Целта е да се избегнат задръствания по пътните отсечки, да се улесни придвижването на хората и предпазването им от джебчийски посегателства.\r\nТези, които ще посетят Гробищния парк на Архангелова задушница, за да почетат своите близки, може да използват линиите на градския транспорт. \r\n- линия Б1: Терминал Меден Рудник - бул. \"Ал. Георгиев Коджакафалията\" - бул. \"Захари Стоянов\" - ул. \"Спортна\" - Терминал Юг - бул. \"Христо Ботев\" - Александровска - бул. \"Стефан Стамболов\" - ул. \"Никола Петков\" - Велека - Изгрев, Акве Калиде - Терминал Изгрев;\r\n- линия 11: Терминал Славейков - ул. \"Проф. Якимов\" - Изгрев, Акве Калиде - Велека - Лазур, ул. \"24-ти Пехотен Черноморски полк\" - бул. \"Демокрация\" - Ж.П. гара - бул. \"Мария Луиза\" - бул. \"Стефан Стамболов\" - ул. \"Янко Комитов\" - Терминал Славейков;\r\n- линия 12: Терминал Славейков - ул. \"Янко Комитов\" - бул. \"Стефан Стамболов\" - бул. \"Мария Луиза\" - Ж.П. гара - бул. \"Демокрация\" - Лазур ул. \"24-ти Пехотен Черноморски полк\" - Велека - Изгрев, Акве Калиде - ул. \"Проф. Якимов\" - Терминал Славейков;\r\n- линия 15: Автогара Юг - бул. \"Демокрация\" - бул. \"Стефан Стамболов\" - ул. \"Транспортна\" - кв. Сарафово;\r\n- линия Б11: Терминал Меден рудник - ул. \"Въстаническа\" - бул. \"Захари Стоянов\" - ул. \"Индустриална\" - бул. \"Иван Вазов\" - бул. \"Демокрация\" - бул. \"Стефан Стамболов\" - ул. \"Никола Петков\" - ул. \"Петко Задгорски\" - Терминал Изгрев\r\nПри необходимост \"Бургасбус\" има готовност да осигури допълнителни автобуси по посочените линии.", "date": "2017.11.02", "title": "Бургас: Заупокойна молитва ще се състои в града във връзка с отбелязването на Архангелова задушница"}
{"url": "http://www.focus-news.net/news/2017/11/02/2453135/blagoevgrad-dramatichen-teatar-nikola-vaptsarov-shte-predstavi-postanovkata-demonat-na-srednata-vazrast-na-3-noemvri.html", "text": "Драматичен театър „Никола Вапцаров“ ще представи постановката „Демонът на средната възраст” на 3 ноември. Това каза за Радио „Фокус“ - Пирин Симона Спасова, експерт „Връзки с обществеността“ към Драматичен театър „Никола Вапцаров“ – Благоевград. Представлението ще започне от 19:00 часа на 3 ноември. „Моноспектакълът носи типично френската атмосфера на самоирония и жизненост, претворени през българската чувствителност и темперамент на актрисата Жанет Керанова. Перипетиите в брака са повод за недвусмислени намеци, удивителни преходи, интересни обрати и много смях“, каза Спасова. По думите ѝ комедийният поглед на жената към мъжете води до удивителни преходи, интересни обрати и много смях. „Постановката е дело на Юлия Дживджорска, а музикалното оформление на Боби Ваклинов“, каза още Спасова.\r\nЛора КАЛЧЕВА", "date": "2017.11.02", "title": "Благоевград: Драматичен театър „Никола Вапцаров“ ще представи постановката „Демонът на средната възраст” на 3 ноември"}
{"url": "http://www.focus-news.net/news/2017/11/02/2453136/tsvetan-tsvetanov-za-povdignatite-obvineniya-na-kmeta-na-batak-politicheskata-sila-koyato-go-e-izdignala-tryabva-da-dade-otgovor-na-vsichki-vaprosi.html", "text": "Не бих искал да коментирам действията на кмет от друга политическа сила, защото това ще бъде намеса в политическия живот на една партия. Политическата сила, която го е издигнала трябва да даде отговор на всички тези въпроси. Това заяви пред журналисти председателят на ПГ на ГЕРБ Цветан Цветанов, във връзка с внесения от Окръжна прокуратура обвинителен акт срещу кмета на Батак Петър Паунов за превишаване на правата му при продажба на част от държавен имот, предаде репортер на Агенция „Фокус”. „Това е въпрос не към мен, а трябва да бъде зададен на БСП, защото те са тези, които винаги са много компетентни в опита си да показват политическа воля за борба с корупцията и за опорочени модели на управление. Така че в тази посока не мога да говоря. Единственото, което мога да кажа е, че до настоящия момент, колкото пъти сме участвали на избори, не сме успявали да спечелим Община Батак”, заяви Цветанов. \r\nИван ЛАЗАРОВ", "date": "2017.11.02", "title": "Цветан Цветанов за повдигнатите обвинения на кмета на Батак: Политическата сила, която го е издигнала трябва да даде отговор на всички въпроси"}
{"url": "http://www.focus-news.net/news/2017/11/02/2453137/liderat-na-bsp-sofiya-kaloyan-pargov-podkrepi-chlenstvoto-na-cherna-gora-v-es.html", "text": "Лидерът на БСП - София и член на Изпълнителното бюро на БСП Калоян Паргов покани от името на Корнелия Нинова, Мило Джуканович, председател на Демократическата партия на социалистите (ДПС) в Черна гора, за участие в планираната среща на лидерите на леви партии от Балканските държави в София в началото на 2018 година. Това стана по време на тридневно посещение на лидера на столичните социалисти в бившата югославска република в началото на седмицата, съобщиха от пресцентъра на НС на БСП. Калоян Паргов и външнополитическият съветник Чавдар Минчев се срещнаха с Милутин Симович, заместник-министър председател по икономическите и финансовите въпроси и министър на земеделието на Черна гора, с Владан Вучелич, председател на Градската организация на ДПС в Подгорица, с Тарзан Милошевич, политически директор на ДПС, и с кметовете на градовете Цетине - Саша Богданович и на Тиват - проф. Снежана Матиевич.\r\n\"Поканата за участие на Мило Джуканович в срещата на лидерите на леви партии от Балканите в София, отправена от името на Корнелия Нинова, беше приета с голямо задоволство\", коментира Калоян Паргов. \"Обсъдихме намерението за провеждане на двустранна среща между лидерите на двете партии Корнелия Нинова и Мило Джуканович, на която да се задълбочи сътрудничеството между БСП и Демократическата партия на социалистите, както и да бъде подписан меморандум за сътрудничество. А на срещите с кметовете на Тиват и Цетине обсъдихме възможностите за сътрудничество с кметове на общини от БСП\", добави той. \r\nВ разговорите си с Милутин Симович, Владан Вучелич и Тарзан Милошевич, от името на БСП Калоян Паргов изрази подкрепа за евроатлантическата ориентация на Черна гора в светлината на българското председателство на Съвета на ЕС и приоритетите на това председателство, свързани със Западните Балкани. \"Подчертах и подкрепата на БСП за разширяване на ЕС със страните от Западните Балкани при спазване на принципа за отчитане на заслугите и напредъка на всяка една от тези държави\", каза още лидерът на БСП - София. \"В тази насока отбелязахме и водещата роля на Черна гора в преговорния процес (измежду всички страни от Западните Балкани) с ЕС при отворени вече 28 преговорни глави и 3 временно затворени. Беше подобаващо оценен и напредъкът на страната по пътя ѝ към ЕС. Освен това изразих подкрепа от името на БСП за досегашното развитие на преговорния процес на Черна гора\", заяви Паргов.", "date": "2017.11.02", "title": "Лидерът на БСП - София Калоян Паргов подкрепи членството на Черна гора в ЕС"}
{"url": "http://www.focus-news.net/news/2017/11/02/2453138/prezidentat-rumen-radev-useshtame-solidnata-podkrepa-na-shveytsariya-za-vlizaneto-na-balgariya-v-shengen.html", "text": "Усещаме солидната подкрепа на Швейцария за влизането на България в Шенген. Това каза на пресконференция президентът Румен Радев след среща с швейцарския му колега Дорис Лойтхард, предаде репортер на Агенция „Фокус“. „За мен е удоволствие да бъда домакин на федералния президент на Конфедерация Швейцария г-жа Дорис Лойтхард и на водената от нея делегация. Официалната Ви визита в нашата страна е продължение на дългогодишните отношения между Швейцария и България в дух на партньорство, разбирателство, споделени ценности и европейски дух“, заяви Радев. По думите му въпросите, които двамата са обсъдили са не само от взаимен интерес, касаещи двустранните отношения на двете страни, но и касаещи регионалните европейски световни проблеми. Радев изрази задоволство от нарастващата активност на икономическите връзки между България и Швейцария. „Конфедерация Швейцария е деветият поред инвеститор в България с повече от 1,8 млрд. евро за последните 20 години. Обсъдихме пътищата, по които това сътрудничество да се разширява, особено в областта на инвестициите, развиването на малките и средните предприятия, ИТ сектора“, допълни президентът и уточни, че швейцарско-българската програма е обхванала множество сфери като правосъдната реформа, върховенството на закона, сигурност, околна среда и образованието. По думите му програмата „Домино“ е стартирала един нов подход към дуалното образование и обучение в България. „Даде много добър пример как може да свърже образованието и младите хора с интересите на бизнеса. Вашето посещение, г-жо федерален президент, идва в много важен момент за България. Точно когато поемаме председателството на Съвета на ЕС. Когато България трябва да работи така, че да координира по най-добрия начин усилията на европейските институции за запазване на единството на Съюза и за повишаване доверието на европейските граждани в тези институции.  Благодарни сме на Конфедерация Швейцария, че въпреки че не е член на ЕС, вие продължавате с вашата кохезионна подкрепа“, посочи Радев. Според него, ако няма европейска перспектива за Западните Балкани, те лесно могат да предоставят балканска перспектива на Европа. „Обсъдихме какво е значението на България да бъде член на Шенген, защото това е начинът, по който страната ни може да допринесе за общата европейска сигурност, за контрола и защитата на външните европейски граници. В това отношение ние усещаме солидната подкрепа на Конфедерация Швейцария , за което благодарим и се надявам, че с Вашето влияние по въпроса България скоро ще бъде член на шенгенското пространство. Ценим високо усилията, които полага Вашата държава за по-голяма сигурност в Европа с участието си в различни мисии. Обсъдихме какви са перспективите за продължаване на швейцарско-българската програма, която изтича през 2019 г. и сме убедени, че тази програма трябва да продължи, защото тя носи не само средства, но и един друг модел за организация на нашето общество в различни важни сфери от нашия живот. Благодаря Ви за личния принос към разширяването на нашите отношения“, каза още българският държавен глава. \r\nЛюба АЛЕКСИЕВА", "date": "2017.11.02", "title": "Президентът Румен Радев: Усещаме солидната подкрепа на Швейцария за влизането на България в Шенген"}
{"url": "http://www.focus-news.net/news/2017/11/02/2453139/pregled-na-mezhdunarodnite-novini-do-13-chasa.html", "text": "Руската служба за ветеринарен и фитосанитарен контрол „Росселхознадзор“ въведе временни ограничения за вноса на пилешко месо от България, предаде РИА Новости. В съобщение на сайта на службата се посочва, че причина за ограниченията са случаите на птичи грип на територията на България. Мерките касаят вноса на птиче месо и продукти, съдържащи пилешко. Освен това под ограничения попада вносът на храна и хранителни добави за птици, с изключение на такива от растителен произход или получени в резултат на химичен и микробиологичен синтез. Узбекистанският имигрант, стоящ зад най-тежката терористична атака в Ню Йорк за последните 16 години, е признал, че е действал от името на „Ислямска държава“ и че не съжалява за убийството на осем души, предаде AFP, като се позова на източници от следствието. По тяхна информация, Сайфуло Саипов е планирал в продължение на година нападението, при което са тежко ранени още 11 души. \r\nМеждувременно прокурори повдигнаха обвинения за тероризъм срещу Саипов, който впоследствие се яви в съда на инвалидна количка. Той бе прострелян в стомаха от полицията 24 часа след като прегази с пикапа си пешеходци и велосипедисти на велоалея в нюйоркския квартал Манхатън. \r\nПрезидентът на САЩ обеща незабавна промяна в политиката на издаване на визи, която през 2010 г. е позволила на 29-годишния узбекистанец да имигрира в Щатите. Тръмп заяви, че ще „обмисли сериозно“ възможността да изпрати заподозрения в затвора в Гуантанамо, а по-късно призова за екзекуцията му. Испанският Върховен съд отложи изслушванията на шестима бивши членове на разпуснатия от Мадрид каталунски парламент по искане на защитата, предаде AFP. Новите слушания са насрочени за 9 ноември. \r\nШестима бивши каталунски депутати получиха призовки да се явят в съда днес, след като прокурори повдигнаха обвинения в антидържавна дейност и бунт заради приетата от каталунския парламент декларация за независимост. За тези обвинения испанското законодателство предвижда между 15 и 30 годишни затвор. \r\nМеждувременно продължават слушанията в Националния съд на Испания, където дават показания осем бивши членове на каталунското правителство. Призовани бяха 14 бивши министри от кабинета на сваления от Мадрид лидер на областта Карлес Пучдемон, шестима от които не се явиха, включително и самият Пучдемон. В момента той се намира в Брюксел, където е наел адвокат. Пучдемон отказва да се върне в Испания заради опасността да бъде арестуванТрима души са загинали в резултат на стрелба, открита от неизвестно лице в супермаркет в американския щат Колорадо, предаде ABC News. Първоначално полицията в Торнтън съобщи за двама загинали. Впоследствие в болницата  от раните си е починала една жена. \r\nВсе още няма задържани. Полицията разпитва свидетели на стрелбата. Четирима членове на турските сили за сигурност и четирима кюрдски бойци са загинали при сблъсъци близо до границата между Северен Ирак и Югоизточна Турция, предаде Reuters, като се позова на източници. По тяхна информация рано тази сутрин турската армия е стартирала операция за издирването на членове на терористичната групировка Кюрдска работническа партия (ПКК), които са се опитвали да преминат границата и да навлязат на територията на турския вилает Хаккяри. \r\nПКК започна сепаратистка въоръжена борба през 1984 г. В рамките на конфликта оттогава са загинали над 40 000 души. Турция, САЩ и Европейският съюз определят ПКК като терористична организация. Броят на хората, потърсили убежище в Германия, се е увеличил над два пъти за последните две години и е достигнал 1,6 милиона души, повечето от които идват от Сирия, Афганистан и Ирак,  предаде Reuters, като цитира данни на Федералната статистическа служба на Германия. \r\nТемата за мигрантската криза, която достигна своя пик през 2015 г., е наболяла въпрос в Германия. На изборите през септември гласоподавателите наказаха германския канцлер Ангела Меркел за мигрантската й политика на „отворени врати“, като нейните консерватори претърпяха тежки загуби от крайно десните. Именно мигрантската политика е най-голямото препятствие пред формирането на трипартийна коалиция със Свободните демократи и Зелените. \r\nПо данни на Федералната статистическа служба, броят на потърсилите убежище в Германия до края на миналата година се е увеличил със 113% от края на 2014 г. до 1,6 млн. души, което е 16% от всички чужденци в Германия. Повече от половината от тях са получили разрешение да останат в страната. На 158 000 души е отказано убежище. За последните 11 дни турската полиция е задържала 283 души по подозрение във връзки с терористичната групировка „Ислямска държава“, пише турският вестник Hurriyet. По данни на властите, в рамките на антитерористичната операция, проведена в 25 вилаета на Турция, полицията е иззела 66 самоделни взривни устройства. От всички задържани 96 са турски граждани, а останалите 187 са чужденци.  \r\n„Ислямска държава“ е смятана за отговорна за няколко смъртоносни атаки в Турция, отнели живота на над 300 души за последните две години.", "date": "2017.11.02", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/11/02/2453140/afp-britanskiyat-premier-naznachi-gavin-uilyamsan-za-ministar-na-otbranata.html", "text": "Британският премиер Тереза Мей назначи Гавин Уилямсън за министър на отбраната, предаде AFP. Досегашният министър на отбраната Майкъл Фалън бе принуден да подаде оставка заради обвинения за сексуален тормоз. Уилямсън досега заемаше поста на организационен секретар на групата на консерваторите в Камарата на общините. Калина Жекова", "date": "2017.11.02", "title": "AFP: Британският премиер назначи Гавин Уилямсън за министър на отбраната"}
{"url": "http://www.focus-news.net/news/2017/11/02/2453141/burgas-izlozhbata-nakitat-prez-vekovete-simvol-na-vlast-ili-ukrashenie-e-predstavena-v-regionalniya-istoricheski-muzey.html", "text": "Изложбата \"Накитът през вековете - символ на власт или украшение\" е представена в Регионалния исторически музей. Изложбата е поместена в зала \"Трезор\" на Археологическата експозиция на РИМ - Бургас. Тя е съставена от интересни артефакти от колекциите на няколко музея. Накитите са важен елемент от облекло през всички периоди на човешкото развитие. Отразяващи социалния статус на носителите им, те дават на изследователите голям обем от информация за историята и промени в живота на предците ни. Наблюдателните посетители ще могат да се запознаят нагледно с тенденциите в развитието на дамските бижута от древността до наши дни. До златните накити от Античността са представени изящни средновековни обеци ( XI-XIV в.), открити в Бургаски регион, както и кръстове-енколпиони от този период. Показани са и женски накити от Бургаско от края на 19 в. - украшения за глава, шия, за ръце, за кръст - съобразно формите на човешкото тяло и структурата на традиционния костюм. Подбрани са експонати, различни по материал, техника на изработка, орнаменти. Отделните детайли и вглеждането в тях разкриват цял един свят - и конкретен, и абстрактен - заобикалящата ни природа с невероятното й многообразие, отношенията в обществото, мястото на жената в него, символиката на народните вярвания, въображението на неизвестния майстор куюмджия.\r\nНо дали тези накити са само допълнение към облеклото или имат по-специална функция, и дали наистина са принадлежали само на жени? На тези въпроси ще отговорят музейните специалисти в интересна лектория към изложбата.\r\nЕлитната експозиция в зала \"Трезор\" е допълнена с една голяма колективна находка от с. Звездец. Сребърните монети на османските султани Мустафа III (1757-1774), Селим III (1789-1807) и Махмуд II (1808-1839) допълват музейната колекция от домонетни и монетни средства.\r\nНовоизложените артефакти могат да бъдат видени в Археологическата експозиция (ул. \"Богориди\" 21) в дните до събота между 9.00 и 17.00 часа.", "date": "2017.11.02", "title": "Бургас: Изложбата \"Накитът през вековете - символ на власт или украшение\" е представена в Регионалния исторически музей"}
{"url": "http://www.focus-news.net/news/2017/11/02/2453142/tsvetan-tsvetanov-gerb-po-dobre-e-darzhavata-da-subsidira-politicheskite-partii-otkolkoto-opredeleni-biznesmeni-da-finansirat-kampaniite.html", "text": "По-добре е държавата да осигури необходимия финансов ресурс за субсидии, отколкото определени бизнесмени или кръгове да финансират една кампания. Това заяви пред журналисти председателят на ПГ на ГЕРБ Цветан Цветанов, във връзка с проектобюджета за следващата година, където е заложено субсидията за политическите партии да остане 11 лева за получен действителен глас, предаде репортер на Агенция „Фокус”. „Това е тема, която действително трябва да бъде дискутирана, за да се вземе правилното решение. Ако погледнем реално по какъв начин се финансират кампаниите на участниците в парламентарни, президентски и местни избори, много от по-добре е да извадим от зависимост партиите или участниците в този процес”, заяви Цветанов. „Смятам, че това, което обсъждаме по Закона за вероизповеданията, те да бъдат финансирани от републиканския бюджет, за да избегнем външно финансиране, което би могло да ги постави в услуга на друга държава или на други интереси, с политиката е по същия начин”, аргументира се още той и подчерта, че зависимостта от евентуални бизнес кръгове, интереси и лобита трябва да бъде прекратена, когато държавата дава необходимото финансиране за политическите партии. \r\nНа въпрос от журналист дали неговата позиция се различава от тази с премиера Борисов, който заяви, че иска субсидията да бъде 0 лева, Цветанов отговори: „Няма разминаване и вие знаете, законопроектът, който внесохме, беше в тази посока. Да, каза и ни сме го потвърждавали многократно, но казвам какви са аргументите за това, което стои като възможност. Другото което е, че в Изборния кодекс е записано много ясно какви са възможните субсидии за политическите партии”. \r\nИван ЛАЗАРОВ", "date": "2017.11.02", "title": "Цветан Цветанов, ГЕРБ: По-добре е държавата да субсидира политическите партии, отколкото определени бизнесмени да финансират кампаниите"}
{"url": "http://www.focus-news.net/news/2017/11/02/2453143/pg-na-obedineni-patrioti-nastoyava-horata-s-uvrezhdaniya-da-preminat-otnovo-prez-otsenka-za-meditsinska-rabotosposobnost.html", "text": "Имаме амбицията за около 2 години, по т.нар. гръцки модел, хората с увреждания да преминат през оценка на медицинската работоспособност. Това каза пред журналисти в Народното събрание народният представител от ПГ на „Обединени патриоти“ Калин Поповски след среща с организации на хора с увреждания, предаде репортер на Агенция „Фокус“. „Хората с увреждания са около 1 млн. и се разделят на две големи групи. Около 450 хил. са тези между 18 и 60 години, те имат ТЕЛК-ови решения в работоспособна възраст. Още около половин милион имат интеграционни добавки за хора, пенсионирани по възраст“, обясни той. „През годините тази цифра се е увеличила сравнително повече, отколкото са евентуалните хора с увреждания. Трябва да има ревизия и този публичен ресурс да се изразходва за хората, които имат нужда“, посочи Калин Поповски. „Постави се като условие и хората, които имат трайни увреждания, за които медицинските експерти са преценили, че са до живот, да не трябва да имат срочни ТЕЛК-ови решения. Няма смисъл да ги разхождаме през 2-3 години отново по комисии“, коментира депутатът.\r\nЗам.-председателят на ПГ на „Обединени патриоти“ Искрен Веселинов заяви: „Една от основните теми, които поставихме беше за преоценка на начина, по който се прави медицинската експертиза, оценката на работоспособността“. „Това породи една много сериозна активност в правителството, имаше работни групи. Вече имаме продукт, който е внесен от МС в НС“, обясни той. „Инициирахме среща, защото искаме този тип реформа да се направи с участието на хората с увреждания, а не въпреки тях или ощетявайки ги“, посочи Искрен Веселинов. „Имаме съмишленици в тяхно лице, защото те са също толкова заинтересовани от това да има контрол, да се получава помощ само от реални инвалиди и тази помощ да бъде адекватна“, допълни той. „Като може би най-спешно е виждането, което е останало в концепцията на МС, че ще има две комисии-едната за медицинската експертиза и една за работоспособността. Тези хора би следвало да се разхождат от комисия в комисия, това трябва да бъде решено. Не може да разхождаме хората с увреждания от инстанция на инстанция“, каза още депутатът.\r\nБиляна ИВАНОВА", "date": "2017.11.02", "title": "ПГ на „Обединени патриоти“ настоява хората с увреждания да преминат отново през оценка за медицинска работоспособност"}
{"url": "http://www.focus-news.net/news/2017/11/02/2453144/parlamentat-vavede-po-visoki-iziskvaniya-kam-upravlenieto-na-pensionnoosiguritelnite-druzhestva.html", "text": "Парламентът гласува на второ четене промени в Кодекса за социално осигуряване, въвеждащи по-високи изисквания към корпоративното управление на пенсионноосигурителните дружества (ПОД), предаде репортер на Агенция „Фокус”. В мотивите на вносители от Министерски съвет се посочва, че предложените промени имат за цел защита на интересите и повишаване на доверието на осигурените лица и пенсионерите към Пенсионните фондове за допълнително пенсионно осигуряване. Освен към управлението на ПОД, промените завишават изискванията и към квалификацията и последващото обучение на осигурителните посредници, регламентация на свързаните с ПОД лица с цел предотвратяване на конфликт на интереси и ограничаване на възможностите им за сделки с такива лица. \r\nДруги важни промени, предвидени в законопроекта, са облекчаване на режима на прехвърляне на средства на осигурените лица от един в друг фонд, повишаване на прозрачността на допълнителното пенсионно осигуряване и на осведомеността на осигурените лица, както и регламентиране на съхраняването на документите, свързани с допълнителното пенсионно осигуряване.\r\nИван ЛАЗАРОВ", "date": "2017.11.02", "title": "Парламентът въведе по-високи изисквания към управлението на пенсионноосигурителните дружества"}
{"url": "http://www.focus-news.net/news/2017/11/02/2453145/burgas-tir-i-avtobus-ot-gradskiya-transport-sa-katastrofirali-v-kv-meden-rudnik-nyama-seriozno-postradali.html", "text": "ТИР се e ударил в задната част на автобус от градския транспорт при извършване на ляв завой на бургаските улици „Тодор Александров“ и „А. Г. Коджакафалията“ в кв. „Меден рудник“. Това съобщиха за Агенция „Фокус“ от ОДМВР-Бургас. Сигнал за инцидента е подаден в 9.17 часа, като причините за него до момента не са установени. Няма сериознo пострадали, засегнат е само един пътник, който е получил болки в кръстната област. Той е откаран в МБАЛ „Бургасмед“, където е прегледан и освободен за домашно лечение.\r\nЦветилена СИМЕОНОВА", "date": "2017.11.02", "title": "Бургас: ТИР и автобус от градския транспорт са катастрофирали в кв. „Меден рудник“, няма сериозно пострадали"}
{"url": "http://www.focus-news.net/news/2017/11/02/2453146/prezidentat-na-shveytsariya-doris-loythard-iskame-silna-balgariya-v-silna-evropa.html", "text": "Искаме силна България в силна Европа. Това каза на пресконференция федералният президент на Конфедерация Швейцария Дорис Лойтхард след среща с българския държавен глава Румен Радев, предаде репортер на Агенция „Фокус“. „Сигурни сме, че чудесните ни двустранни отношения ще се развиват и в бъдеще. Надяваме се нашата търговска позиция да стане още по-стабилна тук в България. Женевската конвенция и всичко свързано с нея е наша тема, а също и реформата в съдебната система, както и борбата с корупцията. Ще продължим да подкрепяме българското правителство в усилията в тази посока. Благодарим за доброто сътрудничество на двустранните проекти. Установяваме, че българската администрация е изключително способна. Гордеем се за това, че виждаме и трамваи от Швейцария в градския транспорт на София, което означава, че с радост сме допринесли в тази област“, заяви Лойтхард. По думите й инфраструктурата е важна за стопанския напредък. „В посока на кохезионните средства ние също можем да съдействаме. Казах на г-н президента, че високо ценим ролята на България като председател на Съвета на ЕС. Тази година предстоят много важни задачи. Наблюдаваме конфликти в Европа напоследък, свързани с миграционните вълни. Всичко това трябва да бъде решено. Европа означава солидарност и повече мобилност, което от време на време може да бъде поставено под въпрос. Искаме всички една силна Европа – Европа, която е конкурентоспособна и играе важна роля в защитата на нашите интереси, идеи и идеали. Общество, което да бъде образец за това как да съществува светът“, допълни швейцарският президент. Лойтхард изрази радост за това, че Швейцария може да съдейства в областта на споразумението от Шенген. „Понякога свободата на придвижване означава проблеми и затова като партньори бихме подкрепили желанието на България да стане част от шенгенското пространство. Мога да потвърдя, че в България има голям потенциал за напредък. Радвам, се  че ще имам възможност за разговори и с министър-председателя, за да задълбочим нашите приятелски отношения. На всички желая успешно председателство на Съвета на ЕС и всичко добро по пътя към напредъка, защото изповядваме силна на напредъка“, каза още президентът на Швейцария.\r\nЛюба АЛЕКСИЕВА", "date": "2017.11.02", "title": "Президентът на Швейцария Дорис Лойтхард: Искаме силна България в силна Европа"}
{"url": "http://www.focus-news.net/news/2017/11/02/2453147/dimitar-margaritov-kzp-proverkite-v-zimnite-turisticheski-kompleksi-zapochvat-ot-nachaloto-na-dekemvri.html", "text": "От началото на месец декември Комисията за защита на потребителите започва проверки на туристическите и търговски обекти на територията на зимните курорти. Първоначално с превантивна цел те ще обхванат обектите, при които в предходни периоди са били констатирани нарушения, за да се установи дали те са преодолени и обектите могат да функционират нормално. Проверките ще бъдат съвместно с Държавната агенция за метрология и технически надзор, Българската агенция за безопасност на храните, Икономическа полиция, както винаги координирано с Министерството на туризма. Това заяви председателят Димитър Маргаритов в Банско по време на среща за готовността на институциите за сезона „Зима 2017-2018“, съобщиха от пресцентъра на КЗП. „Комисията за защита на потребителите осъществява комплексен контрол върху качеството на туристическия продукт по силата най-вече на Закона за защита на потребителите, Закона за туризма и още няколко нормативни акта, които въвеждат секторни функции. Надявам се координираните проверки, както през изминалия летен сезон, да дадат добър резултат, за да можем и ние, контролните органи, да дадем своя принос за това отново да имаме спокоен сезон с все по-високо съзнание за това, че трябва да бъде предлаган качествен туристически продукт на европейско ниво“, каза още Маргаритов. Той съобщи, че през изминалия зимен сезон Комисията е извършила около 700 проверки в туристически и търговски обекти на територията на големите курортни комплекси, предлагащи условия за зимен туризъм. Съставени са около 100 акта за нарушения, сред които липса на категоризация на обекта или предоставяне на по-ниско качество на услугите. „Имаме около 15 случая на нелоялни търговски практики, които са забранени с актове на комисията. Те са свързани с адресиране на невярна информация към потребителите, заблуда, принуда  касаят както туристически, така и търговки обекти“, добави Маргаритов. „Осъществили сме контрол и по отношение на ски пистите. Макар и с известно закъснение почти всички от тях отговарят по отношение на информацията и категоризацията на изискванията на актуалните нормативни катове. Въпреки това в два случая се е стигнало до налагането на временна мярка спиране експлоатацията на два обекта“, каза още председателят на КЗП.", "date": "2017.11.02", "title": "Димитър Маргаритов, КЗП: Проверките в зимните туристически комплекси започват от началото на декември"}
{"url": "http://www.focus-news.net/news/2017/11/02/2453148/veliko-tarnovo-27-mesta-za-kontrol-varhu-podgotovkata-na-avtomobilite-za-zimnite-mesetsi-shte-badat-razpolozheni-na-teritoriyata-na-oblastta.html", "text": "27 места за контрол върху подготовката на автомобилите за зимните месеци ще бъдат разположени на територията на Великотърновска област. На тях служители на съответните Районни управления или Сектор „Пътна полиция“ ще следят за това дали колите имат вериги и ще спират от движение неподготвените. Това каза при представянето на подготовката на местната полиция за настоящия зимен сезон гл. инсп. Атанас Атанасов, началник сектор „Пътна полиция“ към ОДМВР - Велико Търново, предаде репортер на Радио „Фокус“ – Велико Търново. Директорът на Регионална дирекция „Пожарна безопасност и защита на населението“ инж. Красимир Кръстев подчерта, че вече са приключили съвместните проверки на пожарникарите и полицаите във фирмите, които са отговорни за зимното почистване в региона. „Регионалната дирекция има готовност и организация за взаимодействие с кметовете на общини и доброволните формирования. С Български червен кръст – за предоставяне и доставяне на храна и топли напитки при затворени участъци. При необходимост с високопроходимата техника могат да се доставят медикаменти и жизнено важни продукти в труднодостъпни места. Имаме готовност и за осигуряване на сили и средства за оказване на помощ на хора“, обясни още инж. Кръстев. Той подчерта, че координацията между всички институции е много добра и обменът на информация, както между общините, така и между всички териториални звена и съседните области е денонощен. До 15 ноември ще приключи и проверката на техниката, която ще се използва. От своя страна 10-те общини от региона също предоставиха доклади за готовността си за посрещане на евентуална усложнена зимна обстановка.\r\nЛуиза ТРАНЧЕВА", "date": "2017.11.02", "title": "Велико Търново: 27 места за контрол върху подготовката на автомобилите за зимните месеци ще бъдат разположени на територията на областта"}
{"url": "http://www.focus-news.net/news/2017/11/02/2453149/vasil-dolapchiev-predsedatel-na-sayuza-na-slepite-v-balgariya-modelat-s-pryaka-vrazka-mezhdu-stepenta-na-uvrezhdaneto-i-nerabotosposobnostta-tryabva-da-bade-prekraten.html", "text": "Искаме действащият от много десетилетия модел с пряка връзка между степента на увреждането и неработоспособността на дадено лице с увреждане да бъде прекратен и да се премине към съвременен европейски медико-социален модел, в центъра на който да бъде човекът с увреждане. Това каза пред журналисти в Народното събрание председателят на Съюза на слепите в България Васил Долапчиев след среща с ПГ на „Обединени патриоти“, предаде репортер на Агенция „Фокус“. „В тази сфера се разработват две концепции на много високо ниво на абстрактност, което поражда много неясноти каква ще е реалната бъдеща политика и законодателните решения“, посочи той. „По инициатива на ПГ на „Обединени патриоти“ е започнала много дълбока реформа в тази сфера, за да се реформира най-напред оценката на вида и степента на увреждането, тоест медицинската експертиза. След това да се пристъпи към един нов за България модел - оценка на експертизата на работоспособността“, посочи Васил Долапчиев. „Днешната среща ни дава сигурност, че политиците имат добрата воля да подобрят ситуацията, а не да я влошат, че няма да се касае за икономии на ресурс, а за по-ефективно управление на ресурса“, обясни той. „Декларирам, че хората с увреждания в България категорично сме за това онези, които са влезли в системата на хората с увреждания, ако не отговарят не необходимите медицински критерии, да бъдат изхвърлени. Всякаква корупция в тази сфера трябва да бъде пресечена един път завинаги“, каза още Васил Долапчиев. \r\nБиляна ИВАНОВА", "date": "2017.11.02", "title": "Васил Долапчиев, председател на Съюза на слепите в България: Моделът с пряка връзка между степента на увреждането и неработоспособността трябва да бъде прекратен"}
{"url": "http://www.focus-news.net/news/2017/11/02/2453150/plenumat-na-visshiya-sadeben-savet-dade-saglasie-za-uvelichavane-na-byudzhetite-na-organite-na-sadebnata-vlast-za-2017-g-s-368-205-lv.html", "text": "Пленумът на Висшия съдебен съвет даде съгласие за увеличаване на бюджетите на органите на съдебната власт за 2017 г. с 368 205 лв. с цел осигуряване на средства за изплащане на обезщетения по Кодекса на труда и Закона за съдебната власт. Това съобщиха от пресцентъра на Висшия съдебен съвет. Те са за сметка на неразпределен резерв по § 02-00 „Други възнаграждения и плащания на персонала“. С решението се осигуряват средства за дължими обезщетения на 10 съдилища, сред които Софийския градски съд, Софийския окръжен съд, Административен съд – София–град, Окръжен съд и Районен съд – Велико Търново, Окръжен съд – Враца, Окръжен съд – Пазарджик, Районен съд – Благоевград, Районен съд – Бургас, Районен съд - Варна.\r\nС решение на Пленума бюджетът на Окръжен съд – Видин за 2017 г. е увеличен с 10 000 лв. за осигуряване на средства за транспортни разходи на свидетели и възнаграждения на вещи лица по делото за взрива в село Горни Лом.\r\nПредоставят се 4 000 лв. за възнаграждения на вещи лица на Апелативен съд – Велико Търново. За изплащане на възнаграждения на вещи лица и на съдебни заседатели се осигурява финансов ресурс на Районен съд – Ихтиман  - 2 800 лв., и Районен съд – Пазарджик – 2 800 лв.\r\nПленумът на ВСС даде съгласие за предоставяне на средства за текуща издръжка на Районен съд – Провадия – 8 600 лв., за закупуване на копирна техника на Районен съд – Кърджали – 5 800 лв., както и Районен съд – Монтана 5 481 лв. за покупка на електронна информационна система за четири съдебни зали и други.", "date": "2017.11.02", "title": "Пленумът на Висшия съдебен съвет даде съгласие за увеличаване на бюджетите на органите на съдебната власт за 2017 г. с 368 205 лв."}
{"url": "http://www.focus-news.net/news/2017/11/02/2453151/veliko-tarnovo-osigureni-sa-vsichki-neobhodimi-inertni-materiali-za-zimno-pochistvane-oblastta.html", "text": "100% сол и 80% инертни материали за зимно почистване са осигурени в Областно пътно управление – Велико Търново. Това каза пред журналисти във Велико Търново директорът Областно пътно управление инж. Петя Каразахова, предаде репортер на Радио „Фокус“ – Велико Търново. Каразахова добави, че поддръжката на републиканската пътна мрежа през зимните месеци стартира официално на 1 ноември и ще продължи до 31 март. „На пунктовете вече има материали и машини за извършване на дейности по зимното почистване. Републиканската пътна мрежа във Великотърновска област е 936 км. 200 км, от тях са първокласни пътища и прохода Хаинбоаз, 100 – второкласно и 636 – третокласна пътна мрежа. Поддържането се извършва спрямо натовареността на пътищата“, обясни още инж. Захова. Тя уточни, че към момента приключва полагането на пътна маркировка по първокласните пътища и в района на Прохода на Републиката. Такова се предвижда и в други натоварени участъци, ако метеорологичните условия го позволят.\r\nЛуиза ТРАНЧЕВА", "date": "2017.11.02", "title": "Велико Търново: Осигурени са всички необходими инертни материали за зимно почистване областта"}
{"url": "http://www.focus-news.net/news/2017/11/02/2453152/sport-andzhelik-kerber-otpadna-ot-turnira-v-dzhuhay.html", "text": "Бившата номер едно в света Анджелик Кербер отпадна от заключителния турнир в китайския град Джухай, след като австралийката Ашли Барти се наложи над нея с 6:3, 6:4 в двубой, продължил час и 11 минути.\r\nПолуфиналите в Джухай ще се играят в събота. В турнира бяха включени 12 състезателки, разпределени на четири групи по три.", "date": "2017.11.02", "title": "Спорт: Анджелик Кербер отпадна от турнира в Джухай"}
{"url": "http://www.focus-news.net/news/2017/11/02/2453153/kyustendil-391-detsa-i-tehnite-semeystva-sa-poluchili-podkrepa-v-ramkite-na-edna-godina-chrez-sotsialni-uslugi-razkriti-po-proekt-na-obshtina-dupnitsa.html", "text": "391 деца и техните семейства са получили подкрепа за една година чрез социални услуги, разкрити по проект на Община Дупница. Това съобщи за Радио „Фокус” – Кюстендил Стефи Илиева, социален експерт към Община Дупница. Социалните услуги се предоставят в Център за ранно детско развитие по проект „Алтернатива за ранно детско развитие“, който се финансира по процедура за директно предоставяне на безвъзмездна финансова помощ и за ранно детско развитие по ОП „Развитие на човешките ресурси“. „Именно към този център за ранно детско развитие функционират шест услуги, които са значително иновативни за нашата страна. Това е един вид е проект, който надгражда проектът за социално отключване, финансиран от Световната банка”, каза Стефи Илиева. Услугите, които  предлага Община Дупница са: „Ранна интервенция на уврежданията“, „Индивидуална педагогическа подкрепа за деца с увреждания и деца със специални потребности“, „Формиране и развитие на родителски умения и семейно консултиране и подкрепа“, „Подобряване достъпа до здравеопазване и промоция на здравето чрез подкрепа на здравна детска консултация и дейности по превенция на заболяванията“, „Педагогическа подготовка за повишаване на училищната готовност за равен старт в училище“.\r\nВенцеслав ИЛЧЕВ", "date": "2017.11.02", "title": "Кюстендил: 391 деца и техните семейства са получили подкрепа в рамките на една година чрез социални услуги, разкрити по проект на Община Дупница"}
{"url": "http://www.focus-news.net/news/2017/11/02/2453154/parlamentat-oblekchi-registratsionniya-rezhim-na-predpriyatiyata-osiguryavashti-vremenna-rabota.html", "text": "Парламентът прие на първо четене промени в Закона за насърчаване на заетостта, предаде репортер на Агенция „Фокус”. Вносителите от Министерски съвет предвиждат с предложения законопроект да се намали броят на представяните документи при регистрация и осъществяване на дейността като предприятие, което осигурява временна работа. Промените имат за цел да се намалят административните разходи за бизнеса, да се облекчи съществуващият регистрационен режим и да се подобри качеството на предоставяните от Агенцията по заетостта услуги за бизнеса.\r\nОсновните промени включват: отпадане на изискването физическите и юридическите лица, кандидатстващи за регистрация за извършване на дейност като предприятие, което осигурява временна работа, да прилагат копие от документа за регистрация или единен идентификационен код; формулярът на заявлението за регистрация да се приведе в съответствие с предложеното изменение, като отпада текстът за прилагане на копие от документа за регистрация или единен идентификационен код; при уведомяване за настъпили изменения или допълнения на вписаните обстоятелства в документите, послужили като основание за регистрация, предприятията, които осигуряват временна работа, няма да представят в Агенцията по заетостта копия от тези документи.\r\nИван ЛАЗАРОВ", "date": "2017.11.02", "title": "Парламентът облекчи регистрационния режим на предприятията, осигуряващи временна работа"}
{"url": "http://www.focus-news.net/news/2017/11/02/2453155/seul-phenyan-mozhe-da-podgotvya-novo-raketno-izpitanie.html", "text": "Пхенян може да подготвя ново ракетно изпитание, съобщи разузнавателната агенция на Южна Корея дни преди планираното посещение на президента на САЩ Доналд Тръмп в Сеул, съобщи агенция Yonhap. \r\n„Има възможност Северна Корея да изстреля ракета, тъй като е засечено движение на превозни средства към изследователски обект в Пхенян“, се казва в доклад на разузнавателна служба. \r\nНапрежението на Корейския полуостров се засили, след като през юли Пхенян изстреля две ракети, които имат способност да достигнат територията на САЩ, последвани от две ракети, които прелетяха над Япония, и тест на водородна бомба. Калина Жекова", "date": "2017.11.02", "title": "Сеул: Пхенян може да подготвя ново ракетно изпитание"}
{"url": "http://www.focus-news.net/news/2017/11/02/2453156/veliko-tarnovo-v-grada-be-otkrita-pametna-plocha-na-dimitar-hadzhi-pavli-ivanov-po-povod-170-godishnina-ot-negovoto-rozhdenie.html", "text": "С откриване на паметна плоча на Димитър хаджи Павли Иванов във Велико Търново бе отбелязана 170-годишнина от рождението на възрожденеца, предаде репортер на Радио „Фокус“ – Велико Търново. Паметната плоча се намира на сградата на НЧ „Надежда“ в града, чиито основател е именно търговецът Димитър х. Павли Иванов. На тържеството по повод годишнината присъстваха зам.-кметът на Община Велико Търново Ганчо Карабаджаков, председателят на Общински съвет Венцислав Спирдонов, председателят на читалище „Надежда“ архитект Донка Колева, общественици и граждани.\r\nДимитър х. Павли Иванов е роден на 10 ноември 1847 г. в Търново. Той е наследник на два големи и значими търновски рода. Завършва класното училище в Търново, след което продължава своето образование на остров Халки до Цариград. След това той учи в Търговската академия в Швейцария. Той е проспериращ търговец, член на революционната емиграция, участник в Сръбско-турската война, активен последовател на Христо Ботев, в кръга на вестник „Нова България“. „Димитър х. Павли Иванов е бил касиер в българското читалище в Цариград, където натрупва голям практически опит и лично се убеждава в необходимостта от едно такова интелектуално и духовно средище в Търново. Веднага след завръщането си в родния си град през 1869 година се захваща със създаването на нашето читалище „Надежда“. Полиглот, търговец, революционер, банкер, дарител – може и така да се каже, но задължително будител – будител, разнасящ знанието в религиозната, историческата и политическата просвета в робския сумрак, защото знаещият е будител по природа и защото в края на всяко будителството задължително стои родолюбието и Отечеството. Това е и житейското кредо на основателя на нашето читалище „Надежда“ – Димитър х. Павли Иванов, пред чиято паметна плоча свеждаме глави и отбелязваме 170 години от рождението му“, посочи секретарят на читалището Магдалена Костадинова.\r\nПо повод 170-годишнина от рождението на бележитият търновец бяха поднесени венци и цветя на паметната му плоча.\r\nНадежда КРЪСТЕВА", "date": "2017.11.02", "title": "Велико Търново: В града бе открита паметна плоча на Димитър хаджи Павли Иванов по повод 170-годишнина от неговото рождение"}
{"url": "http://www.focus-news.net/news/2017/11/02/2453157/ministar-temenuzhka-petkova-energiynite-predpriyatiya-ot-kompleksa-maritsa-iztok-razpolagat-s-neobhodimite-zapasi-ot-vaglishta-za-zimniya-sezon.html", "text": "Проверките на Министерството на енергетиката и на \"Електроенергийния системен оператор\" ЕАД за готовността на енергийните предприятия за осигуряване на студен резерв и за спазване изискванията на Наредба 11 стартираха от \"Ей и Ес-3С Марица изток I\" и ТЕЦ \"Марица изток 2\" ЕАД. Това съобщиха от пресцентъра на Министерство на енергетиката. По време на проверката енергийният министър Теменужка Петкова констатира, че и двете централи разполагат с необходимите запаси от въглища, така че да произвеждат надеждно и продължително електроенергия. И в двата обекта първо бяха проверени документите, а после и складовите наличности на въглища. В ТЕЦ \"Марица изток\" 2 при нормативно задължение да се поддържа складова наличност от 560 хил. тона в момента централата разполага с 650 хил. тона. В \"Ей и Ес-3С Марица изток I\" при определено задължение от 280 хил. тона, предприятието разполага с над 400 хил. тона. \r\nМинистър Петкова подчерта, че са предприети всички необходими мерки, така че предприятията, включени в заповедта на ЕСО за осигуряване на студен резерв да реагират при аварийни ситуации. Общото количество от 650 MW може се подсигури при необходимост от ТЕЦ \"Бобов дол\" ЕАД, Топлофикация-Перник АД, Топлофикация Русе ЕАД, ТЕЦ \"Марица изток 2\" ЕАД, ТЕЦ \"Марица 3\" АД, Брикел ЕАД и Биовет. Проверките ще продължат до 10-ти ноември.", "date": "2017.11.02", "title": "Министър Теменужка Петкова: Енергийните предприятия от комплекса \"Марица изток\" разполагат с необходимите запаси от въглища за зимния сезон"}
{"url": "http://www.focus-news.net/news/2017/11/02/2453158/reuters-germanskata-politsiya-izdirva-mazh-otkril-strelba-v-supermarket-v-bremen.html", "text": "Германската полиция издирва мъж, открил стрелба в супермаркет в Бремен, в резултат на която е ранен един човек, предаде Reuters. В изявление на полицията се посочва, че стрелецът е избягал, но той не представлява непосредствена опасност за гражданите. Подробностите около инцидента се изясняват. Калина Жекова", "date": "2017.11.02", "title": "Reuters: Германската полиция издирва мъж, открил стрелба в супермаркет в Бремен"}
{"url": "http://www.focus-news.net/news/2017/11/02/2453159/liderat-na-bsp-korneliya-ninova-kam-pensionerite-nie-sme-na-vasha-strana-zasluzhavate-dostoen-zhivot.html", "text": "Лидерът на БСП Корнелия Нинова и народните представители от левицата подкрепиха протеста на пенсионери от цялата страна пред Народното събрание. Това съобщиха от пресцентъра на БСП. “Чрез вас тук говорят милиони пенсионери, които днес живеят в крайна бедност, в недоимък и в невъзможност да посрещнат най-насъщните си нужди. На ваша страна сме. Вие сте достойни хора и заслужавате достойни старини“, заяви Нинова. Тя подчерта, че левицата винаги ще се бори за преизчисляване на всички пенсии. Председателят на БСП подчерта, че това не са обещания на опозиционери, които няма да го изпълнят в управление. Тя припомни, че това е правено през 2008 г.  и преизчисляването на всички пенсии тогава е довело до значителното им увеличаване. „Ще го направим отново. Ще се борим докрай и за това, което сте ни поръчвали винаги – Закон за възрастните хора, който да ви гарантира достойна, социална, активна позиция и живот и на вашите години“, подчерта Нинова. Тя заяви, че възрастните хора имат още какво да дадат на България. „Има на нас какво да дадете, със знанията си, с опита си, с всичко, което сте натрупали през тези години - очакваме да го предадете на младите. Нека заедно, ние и вие, да се борим за вашите права“, призова тя.\r\nПо думите й всички политици би трябвало да са при тях и да кажат: „Вие сте ни важни като наши родители, като хора, които са градили, и ще се погрижим за вашите старини“. Уви, нямаме разбиране за преизчисляване на пенсиите, нито за Закона за възрастните хора. Но ние ще продължаваме да се борим“, заяви лидерът на БСП.", "date": "2017.11.02", "title": "Лидерът на БСП Корнелия Нинова към пенсионерите: Ние сме на ваша страна, заслужавате достоен живот"}
{"url": "http://www.focus-news.net/news/2017/11/02/2453160/pazardzhik-kmetat-na-obshtina-peshtera-nikolay-zaychev-vze-uchastie-v-otkrita-sreshta-na-inspektsiyata-po-truda-s-rabotnitsi-i-rabotodateli.html", "text": "Инспекцията по труда проведе информационен ден в Община Пещера, като инспектори от държавната институция се срещнаха с директори и представители на училища, детски градини и общински предприятия. Това съобщи за Радио „Фокус“ – Пазарджик Стоян Йовчев, експерт в общинската администрация в Пещера. Кметът на Пещера Николай Зайчев също взе участие в срещата и отбеляза, че в годините на своята професионална кариера е бил синдикален адвокат, добре познава проблемите пред работници и работодатели, затова срещата и възможността да се обсъдят правата, задълженията и взаимоотношенията е много важна с оглед на институционалното общуване. От своя страна представителите на Инспекцията по труда акцентираха върху динамично променящата се нормативна база. В тази връзка те декларираха, че вратите към тях са винаги отворени. В хода на разговора бяха споделени проблеми от работния процес, някои от тях получиха директен отговор, но други останаха за последваща среща. Информационният ден в Пещера днес бе част от събитие, с които ОИТ отбелязва 110 години от съществуването на трудовата инспекция в България.\r\nАлбена ЖИЛЕКОВА", "date": "2017.11.02", "title": "Пазарджик: Кметът на Община Пещера Николай Зайчев взе участие в открита среща на Инспекцията по труда с работници и работодатели"}
{"url": "http://www.focus-news.net/news/2017/11/02/2453161/natsionalnata-kampaniya-na-bchk-sabra-okolo-218-335-lv-v-pomosht-na-zasegnatite-pri-navodnenieto-v-oblast-burgas.html", "text": "Националната кампания на БЧК събра около 218 335 лв. в помощ на засегнатите при наводнението в област Бургас. Това съобщиха от пресцентъра на БЧК. \r\nНационалната дарителска кампания продължава. Всеки може да помогне\r\n- чрез SMS на кратък номер 1466 на цена 1 лев към всички мобилни оператори. Дарителските SMS-и за кампаниите на БЧК са освободени от ДДС. \r\n- на банковата сметка на БЧК: \r\nBG29UNCR70001506750406\r\nUNCRBGSF\r\nБанка: УниКредит Булбанк \r\nАдрес: ул. \"Калоян\" 3, София 1000, България \r\n- чрез on-line дарения на сайта на организацията\r\nБЧК благодари на всички дарители!", "date": "2017.11.02", "title": "Националната кампания на БЧК събра около 218 335 лв. в помощ на засегнатите при наводнението в област Бургас"}
{"url": "http://www.focus-news.net/news/2017/11/02/2453162/predstaviteli-na-obshtinska-administratsiya-svishtov-posetiha-parlamenta-po-pokana-na-stanislava-stoyanova.html", "text": "Служители от Общинска администрация – Свищов посетиха Народното събрание по покана на депутата от ГЕРБ - Велико Търново Станислава Стоянова. Това съобщиха от пресцентъра на ПП ГЕРБ. В пленарна зала общинарите от дунавския град проследиха част от провежданите обсъждания. В една от заседателните зали на парламента те проведоха среща със Стоянова и другите народни представители от ГЕРБ, избрани от Великотърновския регион - председателят на ПГ на ГЕРБ и зам.-председател на партията Цветан Цветанов и Клавдия Ганчева. С членовете на свищовската местна администрация Цветанов обсъди предстоящото откриване на новоизградени и обновени обекти по Оперативна програма “Региони в растеж“. „За развитието на региона е важно създаването на благоприятни условия за привличане на инвестиции и разкриване на нови работни места. Това освен задължение на държавата е и отговорност на Общината и администрацията. Длъжни сме да осигурим на жителите на Свищов необходимите условия за достоен живот в родния им град“, коментира председателят на парламентарната група на ГЕРБ Цветан Цветанов. На срещата присъстваха също и депутати, завършили Стопанската академия в Свищов, които в Народното събрание представляват различни региони - Галя Василева, Ирена Димова и Васил Цветков. Това даде възможност на общинарите да задават въпроси към членове на повечето парламентарни комисии. Обсъдени бяха основните приоритети, заложени в държавния бюджет за следващата година, като представителите на местната власт не скриха задоволството си от факта, че се очаква общата финансова рамка на Община Свищов да е чувствително по-висока, в сравнение с предходни години. \r\n„Бих искала подобни посещения да се превърнат в традиция, защото това е още една възможност за интензивен диалог с гражданите и представителите на местната власт“, коментира народният представители Станислава Стоянова, по чиято покана се състоя визитата. Стоянова е категорична, че и занапред ще инициира такива посетителски групи.", "date": "2017.11.02", "title": "Представители на Общинска администрация – Свищов посетиха парламента по покана на Станислава Стоянова"}
{"url": "http://www.focus-news.net/news/2017/11/02/2453163/nuridin-ismail-kmet-na-hitrino-na-85-sa-gotovi-10-novi-kashti-v-hitrino-koito-se-stroyat-ot-kamarata-na-stroitelite.html", "text": "На 85% са готови 10 нови къщи в Хитрино, които се строят от Камарата на строителите. Това съобщи Нуридин Исмаил, кмет на Община Хитрино, на пресконференция във връзка със строителството на нови домове за хората, чиито къщи бяха унищожени при експлозията на влакова композиция през декември 2016 г. предаде репортер на Радио „Фокус“ - Шумен. „При 11-тата има закъснение като забавянето е във връзка със собствеността на имота, но се очаква строителството и там да започне в най-кратко време“, каза Исмаил. От 13 къщи, чието строителство е със средства от Социалния фонд 5 жилища са готови на 70%, 5 са на етап основи, а 3 не са започнати. „Проектите за трите къщи са готови, забавянето не е по вина на общината, има проблеми с имотите, а в петте, в които грубият строеж е завършен и други четири в напреднало строителство, хората могат да влязат и да живеят през зимата“, каза Исмаил. Той посочи, че засега само в три случая се очертават евентуално за обитаване на фургон през студените месеци, като само един от тях е тежък. \"Напълно ремонтирани са 37 покрива, на 14 се работи, за още 15 предстои да се сключат договори\", посочи кметът на Хитрино. „Това за нас са най-тежко пострадалите къщи, които ще покрием и сме покрили преди да дойде зимата, на 81 къщи върви оценяване, но ще можем да изпратим бригади, за да бъдат покрити евентуални течове на покриви. Няма как в рамките на 7 - 9 месеца да заличим всички следи от взрива на жп гарата в Хитрино, амбицирани сме като екип, като Обществен и Общински съвет да бъдем за пример за излизане от тежка ситуация, но трудности и причини от различно естество ни бавят, финансовият ресурс е определен, ние нямаме основание да искаме повече от това нито от БЧК, нито от хората като дарения, нито от държавата, достатъчно се направи“, каза Исмаил. „Разпределение на ресурс за собствени нужди без да дразниш хората никак не е лесно, за някой, който в живота си не е узаконил и една тоалетна, този процес може би изглежда муден, но полагаме много усилия и принципност“, каза Исмаил.\r\nИвелина ИВАНОВА", "date": "2017.11.02", "title": "Нуридин Исмаил, кмет на Хитрино: На 85% са готови 10 нови къщи в Хитрино, които се строят от Камарата на строителите"}
{"url": "http://www.focus-news.net/news/2017/11/02/2453164/blagoevgrad-zam-kmetat-hristina-shopova-i-poslanikat-na-irlandiya-n-pr-maykal-forbs-vrachiha-nagradite-v-konkursa-sartse-i-slovo-sreshtu-narkotitsite.html", "text": "Зам.-кметът Христина Шопова и посланикът на Ирландия Н. Пр. Майкъл Форбс връчиха наградите в конкурса „Сърце и слово срещу наркотиците” в памет на Вероника Герин, предаде репортер на Радио „Фокус“ - Пирин. Церемонията се състоя в зала „22 Септември“, като конкурсът „Сърце и слово срещу наркотиците” се организира в памет на ирландската журналистка Вероника Герин. Той стартира за първи път през 2007 година с подкрепата на община Благоевград и посолството на Ирландия в България. Чрез конкурса се почита паметта на всички журналисти, които са загинали, защитавайки обществено значими каузи. Изданието се провежда за десета поредна година, каза по време на откриването водещата Магдалена Рахова. „Отличаваме всички журналисти, които са положили усилие в посока борба с наркоманиите, трафикът на хора, тероризма и реализиране на превенция през тази сила наречена медии.\r\nНа събитието присъстваха заместник-кметовете Иво Николов и Емилия Тунева; проф. д-р Апосолов, зам.-ректор на Югозападен университет „Неофит Рилски“; Катя Бельова, председател на Окръжен съд - Благоевград; съдя Вера Коева, председател на Районен съд; представители на Българска православна църква, жители и граждани.\r\nЛора КАЛЧЕВА", "date": "2017.11.02", "title": "Благоевград: Зам.-кметът Христина Шопова и посланикът на Ирландия Н. Пр. Майкъл Форбс връчиха наградите в конкурса „Сърце и слово срещу наркотиците”"}
{"url": "http://www.focus-news.net/news/2017/11/02/2453165/silistra-vazstanoveno-e-dvizhenieto-po-pat-i-7-silistra-alfatar-v-uchastaka-kalipetrovo-alfatar.html", "text": "Възстановено е движението по път I-7 Силистра – Алфатар, в участъка Калипетрово – Алфатар. Това съобщиха от пресцентъра на Агенция \"Пътна инфраструктура\".", "date": "2017.11.02", "title": "Силистра: Възстановено е движението по път I-7 Силистра – Алфатар, в участъка Калипетрово – Алфатар"}
{"url": "http://www.focus-news.net/news/2017/11/02/2453166/aleksandar-simov-bsp-tsinizmat-na-vlastta-nyama-pari-za-pensii-no-za-sanirane-i-partiynite-im-firmi-ima.html", "text": "„Трябва да дадем отпор на антисоциалната политика, която кабинетът на Бойко Борисов в третото му издание прави“. Това заяви народният представител от ПГ на „БСП за България“ Александър Симов пред протестиращи от цялата страна пенсионери пред НС, съобщиха от пресцентъра на партията. Той обясни, че доказателствата за това са стотици. „Стотици пъти това управление е показвало, че възрастните хора не са ценност за него. Колко пъти сте чували как той говори все едно вади парите от джоба си, за да увеличава пенсии, а и какви ли увеличения е давал? Всички знаем, че е точно обратното – вие сте тези, които плащате неговата заплата“, обясни той. Социалистът подчерта, че сега управляващите приемат един бюджет, за който твърдят, че бил социален и попита кое му е социалното. „Дават десетина лева увеличение на пенсионерите и твърдят, че това е социално. Същевременно не бива да забравяме зам.-министрите, шефовете на политически кабинети, които си увеличават заплатите с по 2 хил. лв. Ето това е държавата на Бойко Борисов“, коментира Симов. Той подчерта, че БСП още в своята платформа е предложила преизчисление на всички пенсии и отстоява тази своя позиция. По думите му това е нормалният подход и това трябва да се направи. „Какъв обаче е отговорът - има пари за саниране, за партийните им фирми, но за възрастните хора няма. Това е големият цинизъм“, поясни Симов. Той припомни, че БСП отдавна е внесла и закон за възрастните хора – нещо, което е необходимо. „Какъв е отговорът на властта - законопроектът не е приет от комисиите. Ние няма да се откажем. Знаем, че това трябва да се направи. Този цинизъм на властта трябва да бъде спрян“, категоричен бе той.\r\nСимов припомни думите на премиера Борисов, че в България хората живеят добре, ходели на ваканции и на почивки. „Колко от вас са ходили на такива почивки наскоро? Сега е времето за съпротива. Сега е времето да спрем това. Уверявам ви, че ние от БСП ще се борим да разградим този антисоциален модел“, заключи Александър Симов.", "date": "2017.11.02", "title": "Александър Симов, БСП: Цинизмът на властта – няма пари за пенсии, но за саниране и партийните им фирми има"}
{"url": "http://www.focus-news.net/news/2017/11/02/2453167/afp-ispanskata-prokuratura-iska-arest-za-osem-chlenove-na-otstranenoto-ot-dlazhnost-katalunsko-pravitelstvo.html", "text": "Испанската прокуратура иска арест за осем членове на отстраненото от длъжност каталунско правителство докато трае разследването, предаде AFP. Според прокуратурата единственият политик, който може да остане на свобода до старта на съдебното заседание е бившият регионален икономически министър  Санти Вила. \r\nДнес започнаха слушанията в испанския Национален съд, където трябваше да се явят 14 членове на сваленото от испанските власти правителство на автономната област. Петима от тях не се явиха, включително бившият лидер на областта Карлес Пучдемон, които според испанските медии се намират в Белгия. \r\nПо-рано Върховният съд на Испания отложи за 9 ноември изслушването на шестима бивши членове на каталунския парламент, включително бившия председател Карме Форкадел. Дотогава те ще бъдат поставени под полицейско наблюдение. Калина Жекова", "date": "2017.11.02", "title": "AFP: Испанската прокуратура иска арест за осем членове на отстраненото от длъжност каталунско правителство"}
{"url": "http://www.focus-news.net/news/2017/11/02/2453168/gd-granichna-politsiya-5-kilometrova-kolona-ot-tovarni-avtomobili-se-e-obrazuvala-na-gkpp-kapitan-andreevo.html", "text": "На българо-турската граница на ГКПП \"Капитан Андреево\" има 5 км колона от товарни автомобили, на ГКПП \"Лесово\" има 2 км колона от товарни автомобили. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 13:30 часа. На останалите гранични пунктове трафикът е нормален.", "date": "2017.11.02", "title": "ГД \"Гранична полиция\": 5-километрова колона от товарни автомобили се е образувала на ГКПП \"Капитан Андреево\""}
{"url": "http://www.focus-news.net/news/2017/11/02/2453169/blagoevgrad-mladezhi-gerb-provedoha-initsiativa-po-sluchay-denya-na-narodnite-buditeli.html", "text": "МГЕРБ – Благоевград проведоха инициатива по случай Деня на народните будители – 1 ноември, съобщиха от пресцентъра на ПП ГЕРБ - Благоевград. Младите хора посетиха училищата и културните институции в града и връчиха поздравителни адреси, календари и паметни бележници на учителите, преподавателите и културните дейци. Специално за жителите и гостите на града, МГЕРБ бяха подготвили кратък филм с някои от най-известните български будители – информация и цитати от тях. Прожекцията беше на открито на пл. „Христо Ботев” 2 и се радваше на голям интерес от хората, които се спираха и с интерес гледаха филма. „Първи ноември е празник, който всеки един българин усеща в душата си! Този ден ни кара да си спомним още веднъж за великото дело на всички онези будители, които са белязали българската култура и просвещение. Огромна е и заслугата на днешните учители и преподаватели, които продължават делото на български просветители“, коментира общинският координатор на Младежи ГЕРБ Вили Вучева.", "date": "2017.11.02", "title": "Благоевград: Младежи ГЕРБ проведоха инициатива по случай Деня на народните будители"}
{"url": "http://www.focus-news.net/news/2017/11/02/2453170/parlamentat-glasuva-promeni-v-zakona-za-integratsiya-na-horata-s-uvrezhdaniya-za-da-namali-vazmozhnostta-za-dublirane-na-sotsialni-plashtaniya-i-zloupotrebi-sas-sotsialni-prava.html", "text": "Парламентът гласува на второ четене промени в Закона за интеграция на хората с увреждания, предаде репортер на Aгенция „Фокус”. В мотивите на законопроекта се посочва, че промените целят по-добро регулиране на изискванията за осигуряване на социална интеграция на хората с увреждания и за упражняване на техните права, както и намаляването на административната и регулаторната тежест за гражданите и бизнеса чрез намаляване на изискуемите от заявителите документи и въвеждане на задължение за административните органи служебно да събират информация от други институции. Предвижда се още обединяване на част от декларациите в една - изискваните до три декларации, с които се доказват определени обстоятелства, могат да бъдат обединени в една. Вече служебно ще се събира на необходимата информация от Национална база данни \"Население\", Търговския регистър и Националната агенция по приходите.\r\nНа Агенцията за социално подпомагане се осигурява безплатен достъп до Национална база \"Население\" и при необходимост да се изисква по служебен път информация от държавни и общински органи, както и от физически и юридически лица. По този начин вносителите се надяват да се намали броят на изискваните от гражданите документи, да се създаде правна сигурност и да се намали възможността за дублиране на социални плащания и злоупотреби със социални права.\r\nС промените на Националната агенция по приходите се дава възможността да предоставя информация на Агенцията за хората с увреждания относно възстановяването на определен процент от внесените осигурителни вноски от работодатели, което има за цел да облекчи чувствително административната тежест. До момента тази информация се предоставяше от заинтересованите лица чрез документ, попълван от лицата и заверен в териториалните поделения на Националната агенция по приходите. \r\nИван ЛАЗАРОВ", "date": "2017.11.02", "title": "Парламентът гласува промени в Закона за интеграция на хората с увреждания, за да намали възможността за дублиране на социални плащания и злоупотреби със социални права"}
{"url": "http://www.focus-news.net/news/2017/11/02/2453171/dragomir-stoynev-bsp-rabotodatelskite-organizatsii-tarseha-podkrepa-za-premahvane-na-klas-prosluzheno-vreme-no-sme-kategorichno-protiv-i-ne-postignahme-saglasie.html", "text": "Проведохме доста дълга среща с работодателските организации, спорихме, но не постигнахме съгласие. Те търсеха подкрепа за премахване на клас прослужено време, ние бяхме категорично против. Това каза пред журналисти в Народното събрание зам.-председателят на ПГ на БСП Драгомир Стойнев след среща с работодателски организации, предаде репортер на Агенция „Фокус“. „Също така и за премахването на минималните осигурителни прагове, с което също не сме съгласни, както и за премахване на по-голямото увеличаване на минималната работна заплата“, посочи той. „Не считаме, че на този етап това са най-важните теми в обществото. Особено когато сме в бюджетна процедура повече трябва да се говори за ефективност на изразходването на публичните средства“, коментира Драгомир Стойнев. „Трябва да се говори за реформи, които да доведат до устойчив икономически растеж и за политика, която да води до увеличение на доходите на работниците, което е свързано с по-качествено образование и здравеопазване“, каза още депутатът. \r\nБиляна ИВАНОВА", "date": "2017.11.02", "title": "Драгомир Стойнев, БСП: Работодателските организации търсеха подкрепа за премахване на клас прослужено време, но сме категорично против и не постигнахме съгласие"}
{"url": "http://www.focus-news.net/news/2017/11/02/2453172/nuridin-ismail-kmet-na-hitrino-nyama-hora-koito-da-sa-neobhvanati-pri-usvoyavaneto-na-sredstvata-za-vazstanovyavane-na-seloto-sled-intsidenta-na-zhp-gara-hitrino.html", "text": "Няма хора, пострадали при взрива на жп гара Хитрино, които да са необхванати. Това заяви кметът на Община Хитрино Нуридин Исмаил на пресконференция във връзка със строителството на нови домове за хората, чиито къщи бяха унищожени при експлозията на влакова композиция през декември 2016 г. предаде репортер на Радио „Фокус“ - Шумен. Кметът отчете хода на усвояването на средствата за възстановяване на селото след инцидента от 10 декември миналата година. За възстановяване на сгради и имущество досега са сключени 96 договора за строително-монтажни работи на обща стойност над 2 млн. лв. От тях 72 договора за повече от 1 млн. лв. са за текущ ремонт. За основен ремонт са 9 сгради, като за пет от тях вече има сключени договори на стойност 296 000 лв. Одобрение има и за още три имота на стойност 88 000 лв. Прави се оценка на още 1 имот. Новите сгради, които ще се изграждат със средства по Социалния фонд са 13. Издадени са разрешения за 11 от тях, сключени са 8 договора на 9 къщи на стойност 1 068 000 лв., като две от жилищата са на калкан. За събаряне на опасни частни сгради е сключен договор на стойност 46 640 лв., за 11 имота. 439 975 лв. са за смяна на компрометирана дограма на 251 имота. „Така от Социална комисия 92 000 лв. и одобрени, сключени договори с ДДС - 4 727 000 лв., общо сме обхванали 4 819 000 лв. от Социалния фонд, това са контрактувани средства“, каза Исмаил. Продължава остойностяването на щетите в още 81 имота. „Благодаря сърдечно на Камарата на строителите, които изграждат общо 11 имота, строителството е качествено, 10 от къщите като груб строеж са вече готови, с покриви, с външна фасада, остават довършителни работи вътре. Очаква се в рамките до 1 месец да приключат“, каза още Исмаил.\r\nИвелина ИВАНОВА", "date": "2017.11.02", "title": "Нуридин Исмаил, кмет на Хитрино: Няма хора, които да са необхванати при усвояването на средствата за възстановяване на селото след инцидента на жп гара \"Хитрино\""}
{"url": "http://www.focus-news.net/news/2017/11/02/2453173/sport-grigor-dimitrov-shte-igrae-sreshtu-dzhon-isnar-na-turnira-v-parizh.html", "text": "Григор Димитров ще играе срещу американеца Джон Иснър на осминафинал на турнира в Париж. Мачът ще се играе на централния корт и ще започне не преди 16:00 часа българско време. В сряда Димитров победи французина Ришар Гаске с 6:4, 6:4 и се класира за заосминафинал на турнира.", "date": "2017.11.02", "title": "Спорт: Григор Димитров ще играе срещу Джон Иснър на турнира в Париж"}
{"url": "http://www.focus-news.net/news/2017/11/02/2453174/veliko-tarnovo-dve-godini-lishavane-ot-svoboda-poluchi-mazh-za-prichinyavane-na-telesna-povreda-i-nezakonno-darzhane-na-orazhie.html", "text": "Съдът одобри постигнато споразумение с Районна прокуратура – Велико Търново, с което 31-годишен мъж е осъден за хулиганство, причиняване на телесна повреда, унищожаване на чужда собственост и незаконно държане на огнестрелно оръжие. Това съобщиха от пресцентъра на Апелативна прокуратура – Велико Търново. Мартин Б. се призна за виновен за това, че на  30-ти август тази година във Велико Търново извършил непристойни действия, грубо нарушаващи обществения ред и изразяващи явно неуважение към обществото. Той  не се съобразил с обществения ред и морал, с установените правила за поведение и псувал намиращите в апартамент на ул. „Драган Цончев“ №12, пет човека, крещейки „Ще ви избия мърши!“, „Ще Ви избия всичките, излизайте“, хвърлил камъни и тухла и счупил прозорците на двете спални и кухнята на апартамента, възпроизвел изстрели с незаконно притежавано огнестрелно оръжие – пистолет марка „ZORAKI“, калибър 9 мм, като деянието по своето съдържание се отличава с изключителна дързост. Признал се е за виновен и за това, че по същото време чрез произвеждане на изстрел с пистолет причинил на Златко Т. средна телесна повреда, изразяваща се в нараняване проникващо в черепната кухина, като деянието е извършено по хулигански подбуди. Признал се е за виновен и по обвиненията за противозаконно унищожаване на чужди движими вещи – три броя прозореца с което причинил на собственика вреди в размер на 75.60 лева и за това, че  държал огнестрелно оръжие – пистолет „ZORAKI“ и два броя боеприпаси за огнестрелно оръжие, без да има за това надлежно разрешение по Закона за оръжията, боеприпасите, взривните вещества и пиротехническите изделия. Причинените имуществени вреди са възстановени.\r\nНа Мартин Б. е наложено наказание две години лишаване от свобода, чието изпълнение е отложено с изпитателен срок от пет години.\r\nСпоразумението не подлежи на обжалване и има последици на влязла в сила присъда.", "date": "2017.11.02", "title": "Велико Търново: Две години лишаване от свобода получи мъж за причиняване на телесна повреда и незаконно държане на оръжие"}
{"url": "http://www.focus-news.net/news/2017/11/02/2453175/hristina-shopova-zam-kmet-na-blagoevgrad-pred-podviga-na-takava-velika-zhena-kato-veronika-gerin-vsichki-dumi-sa-mnogo-malki.html", "text": "Пред подвига на такава велика жена като Вероника Герин, всички думи са много малки, особено пред аудиторията, пред която стоя - представители на медиите. Това каза зам.- кметът на Благоевград Христина Шопова по време на тържествена церемония по награждаване на отличени журналисти в конкурса „Сърце и слово срещу наркотиците“, предаде репортер на Радио „Фокус“- Пирин. Церемонията, която се състоя в зала „22 септември“, е в памет на ирландската журналистка Вероника Герин - една от най-видните личности, изправяла се срещу корупцията и разпространяването на наркотиците. „Пред подвига на една велика жена като Герин, всички думи са много малки, особено пред аудиторията, пред която стоя - представителите на медиите, журналисти, които сте избрали не лекия път. Не лекия път, защо? Защото да пишеш за грозната страна на живота, никак не е лесно. По-забавно е да пишеш за поредното пътуване на някоя ВИП звезда. Когато пишете или правите репортаж, или интервю за тези бичове на съвремието, много по-лесно е някой да обърне страницата, да превключи канала или да промени сайта. Сигурна съм, че всеки един от Вас, който се е занимавал с тези проблеми, е получавал и заплахи, и нареждане да не излизат материали и затова Ви благодаря, че сте смели в днешно време, което е много трудно и Вие го знаете“, каза още Шопова. По думите ѝ, когато институциите не работят, е много важно да има медии, които да отразяват истината, и тя невинаги е приятна. Шопова отбеляза, че проблемът с употребата на наркотици е особено сериозен. \"Този проблем вече не е малък и времето на разказването, на обясняването какво са наркотиците, какви опасности могат да се случат на човека, ако ги употребява, вече отмина. Време е за пропаганда и то на високо ниво, защото вие знаете колко човешки съдби си отиват безвъзвратно, колко майки плачат ежедневно от този проблем“, каза Шопова. „Пожелавам си институции и медии, образование, общество, всички да работим в една посока, защото отсреща противникът е доста голям и доста силен, като не трябва да го подценяваме“, каза Шопова.\r\nЛора КАЛЧЕВА", "date": "2017.11.02", "title": "Христина Шопова, зам.-кмет на Благоевград: Пред подвига на такава велика жена като Вероника Герин, всички думи са много малки"}
{"url": "http://www.focus-news.net/news/2017/11/02/2453176/dragomir-stoynev-bsp-sotsialniyat-dialog-tryabva-da-bade-vazstanoven-i-pravitelstvoto-da-si-vleze-v-rolyata-a-ne-da-vzema-stranata-edinstveno-na-sindikatite.html", "text": "Социалният диалог наистина трябва да бъде възстановен, правителството трябва да си влезе в ролята, а не да взема страната изцяло и единствено на синдикатите. Това каза пред журналисти в Народното събрание зам.-председателят на ПГ на БСП Драгомир Стойнев след среща с работодателски организации, предаде репортер на Агенция „Фокус“. „Има нарушен социален диалог между синдикати, работодатели и правителство“, посочи той. „Правителството не може да се държи като наблюдател. Трябва да регулира диалога, защото има огромно напрежение между работодателите и синдикатите“, коментира Драгомир Стойнев. „Правителството го е страх от протести. Може би на всеки човек, който излезе на улицата му се дава това, което си поиска. Това не е правилно“, заяви депутатът. „Работодателите също трябва да бъдат чути. За нас е важно да има социална справедливост, която да води до по-високи доходи на българските работници“, посочи Драгомир Стойнев. \r\nНа въпрос ще вземе ли БСП мерки по казуса с кмета на Батак той коментира: „Имаме изпратена официална позиция. Доколкото си спомням кметът на Батак от преди 4-5 години не е член на БСП“. \r\nДепутатът от БСП Румен Гечев заяви: „На срещата работодателските организации не можаха да отговорят на питането ни защо след като заплатите в България са най-ниски в Европа, а данък печалба е по-нисък, то те не са конкурентнооспособни. Не получихме разумен отговор“. „Никъде няма обратна корелация- ниски заплати и висока конкурентноспособност“, коментира той. „Най-конкурентните икономики по света са с високи доходи. Трябва да видим как да направим българската икономика конкурентноспособна, доходите да растат, а не да ги замразяваме и да търсим псевдоконкурентноспособност“, заяви Румен Гечев. \r\nБиляна ИВАНОВА", "date": "2017.11.02", "title": "Драгомир Стойнев, БСП: Социалният диалог трябва да бъде възстановен и правителството да си влезе в ролята, а не да взема страната единствено на синдикатите"}
{"url": "http://www.focus-news.net/news/2017/11/02/2453177/sabah-erdogan-planira-sreshta-s-putin-prez-sledvashtite-dve-sedmitsi.html", "text": "Президентът на Турция Реджеп Тайип Ердоган заяви, че в близките две седмици планира среща с руския президент Владимир Путин, на която да обсъдят ситуацията около Нагорни Карабах, съобщи в. Sabah. „Турция ще продължи да работи в духа на солидарност с Азербайджан и справедливостта на връщането на Нагорни Карабах от Армения. Ще говоря за това с президента на Русия Путин, когато се срещнем идната седмица или седмицата след нея. Неговото отношение е много важно. Ако Путин действително се съсредоточи върху този въпрос, той ще бъде решен“, каза Ердгоган пред журналисти след визитата си в Азербайджан. Калина Жекова", "date": "2017.11.02", "title": "Sabah: Ердоган планира среща с Путин през следващите две седмици"}
{"url": "http://www.focus-news.net/news/2017/11/02/2453178/veliko-tarnovo-v-nch-nadezhda-1869-beshe-otkrita-izlozhba-predstavyashta-deynostta-na-velikite-narodni-sabraniya.html", "text": "Изложба, представяща дейността на Великите народни събрания, откриха в НЧ „Надежда – 1869“ във Велико Търново, предаде репортер на Радио „Фокус“ – Велико Търново. Експозицията е съвместна между Регионален исторически музей – Велико Търново и на читалищното ръководство. Тя бе открита от директорът на Отдел „Нова и най-нова история“ Тодорка Недева. Недева каза, че пет от общо седемте Велики народни събрания се провеждат във Велико Търново. Три от тях са в читалище „Надежда“ в града. Според Тодорка Недева особено съществено за българите е 3-тото Велико народно събрание, което се провежда в периода 1886 – 1887 година. „То е председателствано от великотърновецът Георги Живков. Точно на това събрание за български владетел се избира Фердинанд Сакскобургготски. Той остава на престола в продължение на 31 години и очертава бъдещето на България, не само за периода, през който управлява, но и през следващите десетилетия“, посочи Тодорка Недева. Тя отбеляза, че 3-тото Велико народно събрание е известно и с това, че то се открива в първата в България читалищна сграда, построена с усилията и съдействието на Стефан Стамболов. „Стефан Стамболов съумява да се пребори в Народното събрание за отпускане на нужните средства, тъй като в града трябва да има читалище салон. Този читалищен салон трябва да се намира в читалище „Надежда“, което е стожер на духовността в България. Така той успява да се справи с очевидно трудния проблем с набирането на средства. Читалищният салон става факт. Той е първи в България и почти единствен театрален салон на Балканите и в европейския Югоизток“, добави Тодорка Недева. Тя припомни и провеждането на Петото Велико Народно събрание през 1911 година. По повод откриването на Събранието на фасадата на читалище „Надежда“ се поставя за първи път девизът „Съединението прави силата“. Десетилетия по-късно този девиз се изписва и на сградата на Народното събрание в София. По повод откриването на събранието се прави и документален филм за Велико Търново. „Заснемат се кадри, които са свързани, не само с посрещането на официалните лица – на владетеля, Министерски съвет, на многото журналисти и гости, които присъстват на този изключително важен държавнически акт, но се заснемат и много исторически обекти в Търново. Правят се много панорамни снимки. Заснемат се исторически забележителности, които се намират в околностите на Търново. Събранието се открива през 1911 година, а малко по-късно – през 1913 година, следва фаталното за нашия град земетресение, което разрушава облика на Търново. Благодарение именно на този документален филм, може да се добие представа за това как е изглеждал престолният Търновград преди да се превърне в руини. Това е и първият съществен документален филм за селище на Балканите и в европейския Югоизток. Това прави чест, както на читалището, което е любезен и отговорен домакин на провеждането на Великото народно събрание, но и на българската култура“, посочи Тодорка Недева. Откриването на изложбата „Читалище „Надежда“ и Великите народни събрания“ бе част от програмата за отбелязването на 170-та годишнина от рождението на бележития Димитър х. Павли Иванов. На събитието присъстваха зам.-кметът на Община Велико Търново Ганчо Карабаджаков, председателят на Общински съвет Венцислав Спирдонов, председателят на читалище „Надежда“ архитект Донка Колева, общественици и граждани.\r\nНадежда КРЪСТЕВА", "date": "2017.11.02", "title": "Велико Търново: В НЧ „Надежда – 1869“ беше открита изложба, представяща дейността на Великите народни събрания"}
{"url": "http://www.focus-news.net/news/2017/11/02/2453179/n-pr-maykal-forbs-poslanik-na-irlandiya-veronika-gerin-postavi-fokus-na-tseliya-svyat-varhu-problema-s-narko-baronite.html", "text": "Вероника Герин постави фокус на целия свят върху проблема с нарко бароните. Тя избра път, който да запълни празнината, създадена от управляващите, които не се справяха с проблема. Това каза по време на конкурса „Сърце и слово срещу наркотиците” Н. Пр. Майкъл Форбс, посланик на Ирландия, предаде репортер на Радио „Фокус“ - Пирин. „Щастлив съм, че днес съм тук! Първо искам да поздравя всеки един от Вас, които получавате награди днес, затова, че сте дали най-доброто, не сте избрали лесния път.  Вероника Герин, която бе убита преди 21 години, беше млада майка, която видя ужасната опасност за младите хора, от това безскрупулно атакуване точно на най-уязвимите млади хора от най–корумпираните нарко барони. И като посланик на Ирландия не съм тук обладан от гордост, а от признателност към хората, които работят в медиите и артистичния свят, защото тези хора запълват празнината“, каза Майкъл Форбс. По думите му Вероника Герин е стигнала до края на тази борба, като е дала живота си. \"Но правейки това, тя постави фокус на целия свят върху този огромен проблем. Журналистите имат огромна отговорност да покажат проблемите и да се борят срещу тях. Този ден е посветен на Вероника като журналист, който осветява проблеми“, каза в част от приветствието си Н. Пр. Майкъл Форбс и благодари за борбата, която се води в Благоевград, в България“, каза още Форбс.\r\nЛора КАЛЧЕВА", "date": "2017.11.02", "title": "Н. Пр. Майкъл Форбс, посланик на Ирландия: Вероника Герин постави фокус на целия свят върху проблема с нарко бароните"}
{"url": "http://www.focus-news.net/news/2017/11/02/2453180/sputniksarbiya-rusiya-podaryava-na-sarbiya-i-dva-samoleta-an-26.html", "text": "След шестте \"МиГ-29\", които Русия подари на сръбските ВВС, армията ще получи безвъзмездно и два руски транспортни \"Ан-26\", предава сръбското издание на руския \"Спутник\".\r\nДарението, което ще бъде получено през следващите девет месеца, най-вероятно ще бъде използвано за нуждите на въздушно-десантните войски.\r\nКъм момента сръбската армия разполага с три самолета \"Ан-26\" от по-стара модификация, от които само един е в летателен режим, след като е бил ремонтиран през 2016 г. в Ростов на Дон. \r\n\"Спутник\" припомня, че през последната година руската военна помощ за Сърбия възлиза на 6 изтребителя\"МиГ-29\", 30 танка \"Т-72 ТС\" и 30 бронирани машини \"БРДМ - 2М\" на обща стойност около 230 млн. евро.Справка на Агенция \"Фокус\": Военно-транспортния самолет \"Ан-26\"е разработен от конструкторското бюро \"Антонов\" и е въведен в експлоатация през 1968 г. Ан-26 се използва основно за транспортиране на военна техника, за осъществяване на въздушно-десантни операции и за тренировка на парашутисти. Различните модификации на \"Ан-26\" са приети на въоръжение в армиите на 27 страни.\r\nПревод и редактор: Василена Йорданова", "date": "2017.11.02", "title": "\"Спутник\"(Сърбия): Русия подарява на Сърбия и два самолета \"Ан-26\""}
{"url": "http://www.focus-news.net/news/2017/11/02/2453181/kyustendil-administrativniyat-kontrol-i-elektronnoto-upravlenie-byaha-obsadeni-na-sreshta-mezhdu-oblastniya-upravitel-i-kmetovete-na-obshtini.html", "text": "Административният контрол и електронното управление бяха обсъдени на среща между областния управител и кметовете на общини, предаде репортер на Радио „Фокус” – Кюстендил. Срещата се проведе в заседателната зала на Областна администрация – Кюстендил. На нея присъстваха областният управител Виктор Янев, кметовете на общините Дупница, Сапарева баня, Бобов дол, Кочериново, Трекляно, представители на общините Невестино и Бобошево. Поводът на срещата беше запознаване с констатации от извършените проверки от областна администрация на решенията на общинските съвети и актовете на кметовете на общините от областта. „Целта на тази работна среща е да стане регулярна, за да се обсъждат теми, свързани с текущата дейност на общинските администрации с цел подобряване на обратната връзка между тях и областната администрация“, каза Виктор Янев. В рамките на срещата се проведе и дискусия за присъединяване към средата на междурегистров обмен в съответствие с утвърдени от председателя на Държавна агенция „Електронно управление“ общи условия за достъп до регистри на държавната администрация с цел подобряване на електронното управление и комплексното административно обслужване.\r\nВенцеслав ИЛЧЕВ", "date": "2017.11.02", "title": "Кюстендил: Административният контрол и електронното управление бяха обсъдени на среща между областния управител и кметовете на общини"}
{"url": "http://www.focus-news.net/news/2017/11/02/2453182/reuters-ispaniya-mozhe-da-izdade-evropeyska-zapoved-za-arest-za-karles-puchdemon.html", "text": "Испания може да издаде европейска заповед за арест за сваления от поста си лидер на Каталуния Карлес Пучдемон, предаде Reuters. Наетият от Пучдемон белгийски адвокат Пол Бекерт заяви, че атмосферата в Испания не е добра и че неговият клиент иска да се дистанцира, но е готов да сътрудничи с испанските съдебни власти. \r\nПремиерът на Испания уволни Пучдемон и неговото правителство миналия петък, часове след като каталунският парламент прие декларация за независимост. Пучдемон игнорира призовката да се яви в испанския Национален съд, за слушания по обвинение в антидържавна дейност, бунт и злоупотреба с държавни средства. „Когато някой не се яви, след като е бил привикан от съдия да даде показания, в Испания или всяка друга стана от ЕС е нормално да бъде издадена заповед за арест“, каза председателят на Върховния съд на Испания Карлос Лесмес. Калина Жекова", "date": "2017.11.02", "title": "Reuters: Испания може да издаде европейска заповед за арест за Карлес Пучдемон"}
{"url": "http://www.focus-news.net/news/2017/11/02/2453183/gerb-shte-predstavi-zakonoproekt-za-balgarska-avtomobilna-kamara.html", "text": "Представители на ПГ на ГЕРБ организират публично представяне на Законопроекта за българска автомобилна камара, съобщиха от пресцентъра на партията. Събитието ще се проведе на 3 ноември (петък) от 11:00 часа в зала „Изток“ на Народното събрание. На представянето на законопроекта са поканени народни представители от всички парламентарни групи, представители на сдруженията от автомобилния бранш и на Министерството на транспорта.", "date": "2017.11.02", "title": "ГЕРБ ще представи Законопроект за българска автомобилна камара"}
{"url": "http://www.focus-news.net/news/2017/11/02/2453184/vazstanoveni-sa-uchastatsi-ot-protivopozharniya-pat-v-rezervata-srebarna.html", "text": "Възстановени са 411 кв. м  нарушени участъци от западния противопожарен път към Поддържан резерват „Сребърна“, съобщиха от пресцентъра на РИОСВ- Русе. Днес заседава комисия от представители на инспекцията и строителната фирма за приемане на ремонтните дейности. \r\nВъзстановяването на противопожарните пътища, попадащи в буферната зона на резервата, се извършва периодично, тъй като валежи отмиват част от трошенокаменната настилка. Пътят е изграден през 2003 г. за осигуряване на достъп на специализирани автомобили в случай на пожар или осъществяване на поддържащи и възстановителни дейности от охраната на резервата. Западният противопожарен път съвпада с един от най-използваните маршрути от туристите в резервата „Сребърна“ - от Природонаучния музей до река Дунав. По него категорично е забранено движението с моторни превозни средства и каруци.  \r\nРемонтните дейности са в съответствие с утвърдения План за управление на защитената територия и се финансира от Предприятието за управление дейностите по опазване на околната среда (ПУДООС).", "date": "2017.11.02", "title": "Възстановени са участъци от противопожарния път в резервата Сребърна"}
{"url": "http://www.focus-news.net/news/2017/11/02/2453185/hilyadi-hora-demonstrirat-v-podkrepa-na-bivshite-lideri-na-kataluniya.html", "text": "Хиляди хора се събраха пред седалището на каталунското правителство в Барселона, за да демонстрират подкрепата си за бившето ръководство на автономния регион, които днес се явиха в съда в Мадрид, съобщи NBC News. Бившите членове на правителството на Каталуния дават показания в рамките на разследване по обвинения в бунт във връзка с едностранно обявената независимост на региона от Испания. \r\nПризовки получиха 20 регионални политици, включително бившият лидер Карлес Пучдемон. Самият Пучдемон, както и четирима негови бивши министри, които се намират в Белгия, не се явиха. Калина Жекова", "date": "2017.11.02", "title": "Хиляди хора демонстрират в подкрепа на бившите лидери на Каталуния"}
{"url": "http://www.focus-news.net/news/2017/11/02/2453186/vazmozhni-sa-prekasvaniya-v-programata-na-radio-fokus-shumen-mezhdu-1600-i-1730-chasa-poradi-tehnicheska-profilaktika.html", "text": "Възможни са прекъсвания в програмата на Радио „Фокус“-Шумен между 16.00 и 17.30 часа поради техническа профилактика. Слушайте Радио „Фокус“ онлайн на адрес: www.focus-radio.net.", "date": "2017.11.02", "title": "Възможни са прекъсвания в програмата на Радио „Фокус“-Шумен между 16.00 и 17.30 часа поради техническа профилактика"}
{"url": "http://www.focus-news.net/news/2017/11/02/2453187/dimitar-ivanov-oblasten-upravitel-na-yambol-oblastta-e-gotova-da-posreshtne-bezproblemno-zimna-situatsiya.html", "text": "Област Ямбол е готова да посрещне безпроблемно зимна ситуация, но аз апелирам тази година за повече ефективност. Това съобщи за Радио „Фокус“ – Сливен областният управител Димитър Иванов. „Финансовият ресурс за зимното поддържане от страна на държавата е осигурен. Отговорността от тук нататък е на фирмите, които поддържат републиканската и общинска пътна мрежа. Затова апелирам за повече отговорност и ефективност на действията им. Както и за строг контрол от страна на ОПУ“, каза областният управител. Началник на Щаба е директорът на Областно пътно управление, а членове – представители на фирмите, които ще извършва снегопочистване на територията на областта. Изготвен е график за дежурствата на членовете на щаба при усложняване на зимната обстановка и обмена на информация за състоянието на пътищата от републиканската пътна мрежа и общинската, проверено е състоянието на техниката и наличието на материали от пясък и луга. Категорично се забранява почистващите фирми да дублират техника на републикански и общински пътища.\r\nОбластният управител коментира и практическото затваряне на пътища при усложнена ситуация. Според Димитър Иванов е по-добре да се затвори път, отколкото после да се стига до вадене на хора от преспи. По думите му пътуващите трябва да спазват въведените ограничения на пътищата, за да не попадат в сложни ситуации.", "date": "2017.11.02", "title": "Димитър Иванов, областен управител на Ямбол: Областта е готова да посрещне безпроблемно зимна ситуация"}
{"url": "http://www.focus-news.net/news/2017/11/02/2453188/sluzhiteli-na-turskiya-granichen-punkt-hamzabeyli-sa-nanesli-udari-na-balgarin-na-balgarska-teritoriya.html", "text": "Служители на турския граничен пункт \"Хамзабейли\" са нанесли удари на българин, преминал вече турската граница с лек автомобил и намиращ се на територията на България съобщиха от пресцентъра на Прокуратурата на Р България. На 29 октомври около 07.45 часа в дежурната част на ГКПП – Лесово е постъпило телефонно обаждане от служителка на банково гише, находящо се на втора бариера на граничния пункт, която е съобщила за случай на саморазправа с лице, български гражданин. Инцидентът, според съобщеното, е възникнал на българска територия, в района на дезинфекция на влизащи в страната леки автомобили. Веднага след сигнала на място са били изпратени двама служители на ГКПП - Лесово, които установили, че служители на съпределния на ГКПП – Лесово - пункт Хамзабейли са навлезли на територията на България и са използвали физическа сила спрямо български гражданин, който е преминал вече границата с лек автомобил. Служители на турския граничен пункт са нанесли удари по българския гражданин и са му причинил оток и синини в областта на лявото око. \r\nЗа инцидента Районна прокуратура – Елхово е сигнализирана на 1 ноември. С постановление от същия ден районната прокуратура е образувала досъдебно производство за причиняване на лека телесна повреда на българския гражданин от длъжностни лица, при изпълнение на службата им (престъпление по чл. 131 ал.1 т.2 НК). Разследват се причините за възникване на инцидента, действията на чуждестранните длъжностни лица и начина на влизането им на територията Република България. \r\nЗа образуваното досъдебно производство е уведомен главният прокурор Сотир Цацаров. По негово разпореждане разследването по досъдебното производство ще бъде извършвано лично от прокурор, в максимално кратки срокове.", "date": "2017.11.02", "title": "Служители на турския граничен пункт \"Хамзабейли\" са нанесли удари на българин на българска територия"}
{"url": "http://www.focus-news.net/news/2017/11/02/2453189/reuters-turtsiya-shte-investira-5-mlrd-dolara-v-22-novi-proekta-ot-otbranitelna-industriya.html", "text": "Турция ще инвестира 5 млрд. долара в 22 нови проекта от отбранителна индустрия, предаде Reuters.  \r\nОсвен това Анкара планира разширяване на разработката на ракетни системи за противовъздушна отбрана, боеприпаси и оръжейни системи. Изпълнителния борд на отбранителната индустрия на Турция е обсъдил също модернизирането и масовото производство на танкове, бойни хеликоптери и хеликоптери за общо предназначение, както и дронове. Калина Жекова", "date": "2017.11.02", "title": "Reuters: Турция ще инвестира 5 млрд. долара в 22 нови проекта от отбранителна индустрия"}
{"url": "http://www.focus-news.net/news/2017/11/02/2453190/ministar-nikolina-angelkova-predvizhdame-promeni-v-zakona-za-turizma-svarzani-s-paketnite-patuvaniya-s-planinskite-profesii-i-sas-sazdavaneto-na-edinno-zveno-za-kontrol.html", "text": "Предвиждаме промени в Закона за туризма, свързани с пакетните пътувания, планинските професии и създаването на единно звено за контрол, което да бъде към Министерството на туризма. Това каза министърът на туризма Николина Ангелкова по време на работна срещa с представители на туристическия бранш в Банско, предаде репортер на Aгенция „Фокус“.\r\nПo думите ѝ предстоят промени в Закона за туризма, които са разделени на две части. „Първият законопроект, който предстои да внесем в Народното събрание до края на ноември, е свързан основно с реконструирането на директивите за пакетните пътувания и с намаляване на административната тежест на бизнеса – в тази връзка отпадат редица предварителни документи, които в момента се изискват за категоризацията и прекатегоризацията на местата за настаняване и хранене, така че процедурата ще бъде доста облекчена. Също се предвижда и намаляване на много изисквания за планинските професии, така че максимално да облекчим бизнеса“, каза още тя.\r\nАнгелкова уточни, че друга важна промяна в този първи законопроект е създаване на звено за контрол към Министерството на туризма. „Тя включва административен контрол и прехвърляне на правомощията от Комисията за защита на потребителите (КЗП) към Министерството на туризма. Това се налага, за да се завърши изцяло създаването на самостоятелно Министерство на туризма, което започна преди три години. Разбира се, всичко, което касае потребителите, свързано с всички други сфери и е по Закона за защита на потребителите, включително и туристически услуги, когато става дума за въпроси с потребителски характер, си остава под компетенциите на КЗП. Това звено се надявам да заработи от следващата година и през януари-февруари да започне неговото функциониране“, обясни министърът.", "date": "2017.11.02", "title": "Министър Николина Ангелкова: Предвиждаме промени в Закона за туризма, свързани с пакетните пътувания, с планинските професии и със създаването на единно звено за контрол"}
{"url": "http://www.focus-news.net/news/2017/11/02/2453191/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието си към важните и актуални теми от Асеновград и региона. Дневният център за деца с увреждания в Асеновград ще бъде преместен в сградата на закрития Дом за деца, лишени от родителски грижи „Таню войвода“. Това реши на свое заседание Общинския съвет. Проектът предвижда Центърът да бъде разположен на целия първи етаж на бившия детски дом. Повече за предстоящата промяна ще ни каже Добромир Кузманов, управител на Дневния център за деца с увреждания.\r\nНа 4 ноември в Пловдив ще се проведе Републиканско първенство по карате за деца до 10, до 12 и до 14 години, като преобладаващата част от участниците ще бъдат представители на спортен клуб „Хамон“ в Асеновград. За събитието и за историята на спортния клуб и за постиженията му през годините ще ни разкаже неговия председател Петко Чирпанлиев. С него ще коментираме също в какво възпитава бойното изкуство „карате“ като спорт и като философия.\r\nНа 8 ноември в НЧ „Родолюбие“ в Асеновград писателят Николай Табаков ще представи своята нова книга „Ветровете ни мраморни“. С нея авторът поставя редица въпроси. Дали България наистина е в Европа или всичко това е един сън, от който не можем да се събудим? Европеецът знае ли, че е такъв? Човекът смята ли се за човек? Отговорите им ще даде самият Николай Табаков в рамките на предаването днес.\r\nПредставянето на книгата в читалище „Родолюбие“ е едно от последните събития в програмата на културната институция за този сезон. За оставащите акценти в програмата на читалището ще ни информира секретарят Дафинка Комитова. От нея ще научим и как НЧ „Родолюбие“ се готви да отбележи 145 години от създаването си през 2018 година.\r\nПредаването „Асеновград – Богоизбран пред портите на Родопите“ се излъчва всеки четвъртък от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.11.02", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/11/02/2453192/focus-chetiri-pet-izstrela-sa-proizvedeni-pri-strelbata-v-supermarket-v-bremen-spored-ochevidtsi.html", "text": "Четири-пет изстрела е произвел стрелецът в супермаркет в германския град Бремен, съобщи германското издание Focus, като се позова на очевидци. В резултат на стрелбата е ранен един човек. Той е хоспитализиран и е в тежко състояние. Стрелецът е избягал, полицията го издирва. \r\n„Имаше четири-пет изстрела, три от които попаднаха в човека“, разказва очевидка на произшествието. По думите й стрелецът и пострадалият са се познавали, като преди стрелбата между тях е възникнал спор. По думите й, двамата са разговаряли на чужд език. \r\nМотивите за стрелбата към момента са неизвестни. От полицията по-рано съобщиха, че стрелецът е избягал, но той не представлява непосредствена опасност за гражданите. Калина Жекова", "date": "2017.11.02", "title": "Focus: Четири-пет изстрела са произведени при стрелбата в супермаркет в Бремен, според очевидци"}
{"url": "http://www.focus-news.net/news/2017/11/02/2453193/varna-23-godishen-mazh-e-zadarzhan-sled-opit-da-izvarshi-grabezh-ot-vazrastna-zhena-v-provadiya.html", "text": "23-годишен мъж е задържан след опит да извърши грабеж от възрастна жена в Провадия. Това съобщиха от ОДМВР – Варна. На 1 ноември т.г., е получен сигнал за това, че около 1.00 часа в дома на 86-годишна жена от Провадия е проникнало неизвестно лице. Извършителят е разбил стъклото на входната врата, влязъл е в къщата и е направил опит да извърши грабеж на лични вещи и пари, използвайки сила и заплахи. След незабавни оперативно–издирвателни дейности и процесуално–следствени действия е установено, че извършител на деянието е 23-годишен мъж с инициали И. П. от село Жребино, известен на МВР и осъждан. Мъжът е задържан за срок до 24 часа. По случая образувано досъдебно производство, материалите са докладвани на прокурор от Районна прокуратура – Провадия. На И. П. е повдигнато обвинение, като същият е задържан за срок до 72 часа с постановление на наблюдаващ прокурор.", "date": "2017.11.02", "title": "Варна: 23-годишен мъж е задържан след опит да извърши грабеж от възрастна жена в Провадия"}
{"url": "http://www.focus-news.net/news/2017/11/02/2453194/haskovo-obshtinskiyat-etap-ot-uchenicheski-igri-20172018-godina-zapochva-ot-8-noemvri.html", "text": "Общинският етап от ученически игри 2017/2018 година стартира от 8 ноември, съобщиха от пресцентъра на Община Хасково. Участниците са разделени в три възрасти – 5 – 7 клас (момчета и момичета); 8 - 10 клас (юноши и девойки); 11 – 12 клас (юноши и девойки) в пет вида спорт, както следва:\r\n– Ученически турнир по „Футбол“ от 8 – 20 ноември от 11:00 часа  – закрита спортна площадка на тенис кортове „Хасково“ (парк „Кенана“).\r\n– Ученически турнир по „Волейбол“ от 21 - 27 ноември от 14:00 часа – физкултурен салон на ПГССТ „Н. Й. Вапцаров“, град Хасково.\r\n– Ученически турнир по „Бадминтон“  на 21-22 ноември от 9:00 часа – спортна зала „Спартак“, град Хасково.\r\n– Ученически турнир по „Тенис на маса“ на 28-29 ноември от 9:00 часа – спортна зала „Спартак“, град Хасково.\r\n– Ученически турнир по „Шахмат“ на 30 ноември – 1 декември от 9:00 часа – залата на ОП „Младежки център“, град Хасково.\r\nУченическите турнири по „Баскетбол“, „Хандбал“ и „Лека атлетика“ ще се проведат през месец февруари и месец март 2018 година.", "date": "2017.11.02", "title": "Хасково: Общинският етап от ученически игри 2017/2018 година започва от 8 ноември"}
{"url": "http://www.focus-news.net/news/2017/11/02/2453195/sofiya-katastrofa-zatrudnyava-dvizhenieto-v-rayona-na-krastovishteto-na-bul-evlogi-i-hristo-georgievi-i-ul-oborishte.html", "text": "Катастрофа затруднява движението в района на кръстовището на бул. \"Евлоги и Христо Георгиеви\" и ул. \"Оборище\" в посока Малък градски театър \"Зад канала\", предаде репортер на Агенция \"Фокус\". Катастрофирали са два леки автомобила. Няма пострадали при пътния инцидент, нанесени са само материални щети. В  района на катастрофата няма полицейски екип.", "date": "2017.11.02", "title": "София: Катастрофа затруднява движението в района на кръстовището на бул. \"Евлоги и Христо Георгиеви\" и ул. \"Оборище\""}
{"url": "http://www.focus-news.net/news/2017/11/02/2453196/kyustendil-regionalnata-zdravna-inspektsiya-poddarzha-aktualni-spisatsi-s-patsienti-na-hemodializa.html", "text": "Регионалната здравна инспекция в Кюстендил поддържа актуални списъци с пациенти на хемодиализа. Това каза пред журналисти директорът на здравната инспекция д-р Христо Кознички, предаде репортер на Радио „Фокус” – Кюстендил. Кознички добави, че Регионалната здравна инспекция поддържа актуални списъци на болни на хемодиализа в лечебните заведения за болнична помощ на територията на областта, които в случай на бедствени ситуации ще бъдат транспортирани до центровете за хемодиализа от противопожарната служба. По думите му Здравната инспекция е предоставила списъци и на Центъра за спешна медицинска помощ относно болните на хемодиализа и бременните с термин на раждане от месец декември 2017 г. до месец февруари 2018 г. Христо Кознички уточни, че това се прави с цел, при усложнена зимна обстановка да се реагира своевременно от страна на здравните служби.\r\nВенцеслав ИЛЧЕВ", "date": "2017.11.02", "title": "Кюстендил: Регионалната здравна инспекция поддържа актуални списъци с пациенти на хемодиализа"}
{"url": "http://www.focus-news.net/news/2017/11/02/2453197/sport-huan-martin-del-potro-se-klasira-za-chetvartfinalite-v-parizh.html", "text": "Хуан Мартин дел Потро се класира за четвъртфиналите на турнира от сериите \"Мастърс\" в Париж, след като се наложи с 7:5, 6:4 над холандския тенисист Робин Хаасе в двубой, продължил час и половина. \r\nСледващият съперник на аржентинеца ще бъде определен в мача между Григор Димитров и Джон Иснър, който започва не преди 16:00 часа българско време.", "date": "2017.11.02", "title": "Спорт: Хуан Мартин дел Потро се класира за четвъртфиналите в Париж"}
{"url": "http://www.focus-news.net/news/2017/11/02/2453198/yambol-nad-1-000-kutii-kontrabandni-tsigari-sa-otkriti-pri-proverki-na-tovarni-avtomobili-na-gkpp-lesovo.html", "text": "1028 кутии (20 560 къса) контрабандни цигари и 9 кг тютюн за пушене в тайници в шофьорски кабини и по двигатели на товарни автомобили откриха служители от митнически мобилни групи и гранични служители на ГКПП \"Лесово\" през последните дни. Това съобщиха от пресцентъра на Агенция „Митници“. Иззетите цигари са от различни търговски марки и с надписи „For Duty Free Sale Only“. Открити са при отделни митнически проверки на 7 товарни автомобила, превозващи стоки от Турция за България и други държави от ЕС. За нарушенията са съставени 7 акта по Закона за митниците срещу петима  турски граждани, един румънски и един български гражданин. От отделните нарушители са задържани парични средства в различен размер от 384 до 2 880 лева  за обезпечаване на вземанията по актовете.", "date": "2017.11.02", "title": "Ямбол: Над 1 000 кутии контрабандни цигари са открити при проверки на товарни автомобили на ГКПП \"Лесово\""}
{"url": "http://www.focus-news.net/news/2017/11/02/2453199/ministar-temenuzhka-petkova-shte-prisastva-na-vrachvaneto-na-litsenza-za-udalzhavane-eksploatatsiyata-na-peti-blok-na-aets-kozloduy.html", "text": "Министърът на енергетиката Теменужка Петкова ще присъства утре, 3 ноември, на връчването на лиценза за експлоатация на пети блок на АЕЦ „Козлодуй“ за нов 10-годишен период. Това съобщиха от пресцентъра на Министерството на енергетиката. Лицензът ще бъде връчен от председателя на Агенцията за ядрено регулиране д-р Лъчезар Костов на изпълнителния директор на АЕЦ „Козлодуй“ Иван Андреев от 14.30 часа в сградата на АЯР – бул. „Шипченски проход“ № 69.\r\nИзводите след приключване на програмата за удължаване на живота на пети блок сочат, че няма ограничения за безопасната му работа до 2047 г. Десет години е максимално възможният срок по закон, с който може да бъде продължена експлоатацията. След изтичането му АЕЦ „Козлодуй“ трябва отново да кандидатства за лиценз.", "date": "2017.11.02", "title": "Министър Теменужка Петкова ще присъства на връчването на лиценза за удължаване експлоатацията на пети блок на АЕЦ „Козлодуй“"}
{"url": "http://www.focus-news.net/news/2017/11/02/2453200/aneliya-aleksova-obshtina-kyustendil-obshtinata-e-napravila-vsichko-neobhodimo-za-osiguryavane-na-dobiva-na-darva-za-ogrev-ot-mestnoto-naselenie.html", "text": "Общината е направила всичко необходимо за добива на дърва за огрев от местното население. Това каза пред Радио „Фокус” – Кюстендил Анелия Алексова, главен лесничей към Община Кюстендил. „Крайният срок, който бяхме определили за лицата, които желаят да добиват дърва за огрев за лична нужда без право на продажба, беше до 30 юни. След като ни бяха предоставени списъците от кметовете и кметските наместници, те бяха съгласувани от Община Кюстендил. На база на изготвените списъци общият брой лица, които са записани да добиват дърва на територията на община Кюстендил, са 2 000 човека”, каза Анелия Алексова. По думите ѝ с решение на Общинския съвет е прието от общинските гори да бъдат предоставени 1 100 кубически метри широколистни и 2 200 кубически метри иглолистни дърва за огрев, както и 100 кубика иглолистна дървесина за промишлени нужди. В населените места, където Община Кюстендил не може да осигури дърва за огрев на местното население, част от списъците бяха предоставени на Държавно горско стопанство „Кюстендил” и на Държавно ловно стопанство „Осогово”, в зависимост от териториалния обхват, на който са разположени двете стопанства. Според Алексова по-малко са желаещите да добиват дърва за огрев на корен от общинските и държавните гори. „По мои наблюдения по–голямата част от жителите предпочитат да си закупуват готови дърва, които ги има в доста складове на територията на общината. Там има и нацепени, което е по желание на хората. Цените за добив на корен от общинските гори нямат промяна от последните три години. Широколистните дърва са 20 лв. с ДДС, иглолистните са 10 лв. с ДДС ”, каза Анелия Алексова. Изискването е лицата да са с постоянен адрес на населеното място, където се записват, максималното количество, което може да бъде предоставено на едно домакинство, съгласно решението на Общинския съвет, е до 7 кубически метра дърва за огрев широколистни и до 10 кубика иглолистни дърва.\r\nВенцеслав ИЛЧЕВ", "date": "2017.11.02", "title": "Анелия Алексова, Община Кюстендил: Общината е направила всичко необходимо за осигуряване на добива на дърва за огрев от местното население"}
{"url": "http://www.focus-news.net/news/2017/11/02/2453201/arh-donka-koleva-nch-nadezhda-chitalishtata-sa-onezi-sdruzheniya-ot-samishlenitsi-koito-sa-povdigali-i-krepeli-natsionalnoto-saznanie.html", "text": "Читалищата са онези сдружения от съмишленици, които са повдигали и крепели националното съзнание и са били извор на  свободолюбивия дух на българина. Това каза в лекцията си „За всеобщото просвещение на българския народ – в памет на първия председател Димитър хаджи Павли Иванов“ председателят на НЧ „Надежда 1869“ във Велико Търново архитект Донка Колева, предаде репортер на Радио „Фокус“ – Велико Търново. Тя посочи, че периодът на Възраждането се свързва винаги с историческото прераждане на България. „Знаем за старите майстори дюлгери и за обектите на тяхното творчество, за символите, легендите и историите, в които е вплетена надеждата за безсмъртие на човечеството, но все още не знаем достатъчното за обществения и нравствения живот на хората от това време и за тяхното проглеждане за истините. Много от българите тогава са посвещавали своя живот на висши каузи и са били увлечени от идеята за духовно развитие. През Възраждането възникват едни от най-уважаваните и дълговечни културни институции в България – читалищата“, посочи архитект Донка Колева. Тя припомни, че първите читалища се появяват в средата на 19 век, като обществени организации, читални, просветни и културни средища. По думите ѝ те са били истински граждански общности, възпитаващи култ, почит към родното, задружност и единство в мислите и делата. Първите данни за възникване на читалищата в България са от 1856 година. Те са създадени по инициативата на Емануил Васкидович, Кръстьо Пишурката и Сава Доброплодни. Това са читалищата в Свищов, Лом и Шумен. Читалищната библиотека в Свищов е разполага с над 2000 тома. В Лом, където е изнесено първото театрално представление в България – побългарената „Многострадална Геновева“. \"В Шумен се пазят старопечатни книги, най-старата уникална библия от 15 век с тегло 3 кг и първата в България театрална завеса, рисувана от виенски художници. Читалищата са първите градски центрове, които осигуряват равно участие и всеобщ достъп до културно просветните услуги, стимулират развитието на социалните взаимоотношения и форми на взаимодействия, предшестващи зараждането на българската нация“, добави архитект Донка Колева. Тя припомни, че след Свищов, Лом и Шумен, читалищата започват да се организират от българите и в Македония. Основава се читалището в Цариград – най-силната духовна организация извън пределите на България. С усилията на Тодор Икономов и поета Петко Славейков то започва да издава списание „Читалище“, което се превръща в открита демократична трибуна на патриотичната българска интелигенция. „Цариградското читалище и неговото списание имат изключителни заслуги за бързото увеличаване на читалищата в страната. Ако във времето от  1856 година до 1869 година читалищата в България са наброявали 30, то от 1869 до Освобождението броят им надхвърля 130. През 1869 година са открити читалищата в Плевен, Пловдив, Казанлък, Стара Загора, Сливен, Браила и т.н. Техен връстник е кюстендилското читалище „Братство“ и търновското „Надежда“. Те възникват и се утвърждават като показател за българщината, там където съзнанието за българската наука е живо. Затова проф. Марин Дринов нарича читалищата „съсредоточия на най-просветните и най-деятелни за напредъка на народността ни български сили“, посочи архитект Донка Колева.\r\nНадежда КРЪСТЕВА", "date": "2017.11.02", "title": "Арх. Донка Колева, НЧ „Надежда“: Читалищата са онези сдружения от съмишленици, които са повдигали и крепели националното съзнание"}
{"url": "http://www.focus-news.net/news/2017/11/02/2453202/dobrich-dima-stoyanova-specheli-nagrada-spasitel-na-detstvoto-ot-natsionalnata-asotsiatsiya-po-priemna-grizha.html", "text": "Националната асоциация по приемна грижа връчи годишните награди за принос към приемната грижа „Спасители на детството“ на официална церемония на 1 ноември в София. Това съобщиха от пресцентъра на Община Добрич. В категорията приемен родител – „Спасител на детството” награда получи приемният родител от Добрич Дима Стоянова. Дима се грижи за дете с множество увреждания, което през месец март 2016 г. е преместено от Дома в село Крушари в ЦНСТ за деца с увреждания в Добрич. В началото на месец май 2016 г. детето е настанено в приемното семейство на Дима. Момчето, за което се грижи Дима, скоро ще навърши 15 години. Година и половина след настаняването, приемният родител получи признанието от НАПГ на церемония, на която присъстваха и връчиха награди председателят на Националната асоциация по приемна грижа, заместник министрите на МОН и МТСП, други представители на централната власт, на неправителствения сектор и бизнеса. Наградите оценяват усилията на приемни родители, социални работници, осиновители и родни семейства, лекари, учители, журналисти, общини и всички заинтересовани страни за подобряване на живота на изоставените деца.", "date": "2017.11.02", "title": "Добрич: Дима Стоянова спечели награда „Спасител на детството“ от Националната асоциация по приемна грижа"}
{"url": "http://www.focus-news.net/news/2017/11/02/2453203/ministar-nikolina-angelkova-registrirame-rast-v-zapisvaniyata-za-zimniya-sezon.html", "text": "Регистрираме ръст в записванията за зимния сезон, така че очакваме изпълнение между 5 и 10%. Това каза министърът на туризма Николина Ангелкова по време на работна срещa с представители на туристическия бранш в Банско, предаде репортер на Aгенция „Фокус“. „Очакваме отново да имаме чуждестранни туристи от нашите съседи – Гърция, Турция, Сърбия, Македония и Румъния, както и ръст на туристите от Германия и Великобритания. Регистрираме ръстове на записванията до момента, макар и в малка степен, и от Белгия, Австрия и Италия. Това, което е много важно, е да разберем e каква е готовността на курортите ни и на представителите на бранша и хотелиерите, за да посрещнем всички тези туристи“, обясни тя.\r\nМинистър Ангелкова обясни, че предстои да се направят още разчети, но изрази своята убеденост, че в Банско всички писти са регистрирани в министерството и е съобразена тяхната степен на сложност. „Разбира се, че ще продължим проверките и в тази връзка, за да видим дали се спазват наредбите за информационната обезпеченост с цел осигуряване на максимално добри условия и максимално високо качество на услуги за туристите. Това, което е важно и което работната група за планинския туризъм, която като министър на туризма създадох миналата година и която продължава своите действия и сега, е, че трябва да се намери компромисно и балансирано решение за това как да се създадат максимално улеснени условия за изграждане на нови писти и съоръжения. Предвиждат се след това и изменения в редица други закони“, каза тя и уточни, че това предложение ще намери своето отражение във втория законопроект на Закона за туризма, където освен регулирането на планинския туризъм, ще бъдат адресирани и проблемите, свързани с къмпингуването и със статута на националните курорти, което касае също и Банско.", "date": "2017.11.02", "title": "Министър Николина Ангелкова: Регистрираме ръст в записванията за зимния сезон"}
{"url": "http://www.focus-news.net/news/2017/11/02/2453204/the-washington-post-ispanskata-tsentralna-banka-preduprezhdava-za-ikonomicheskite-posledstviya-ot-katalunskata-politicheska-kriza.html", "text": "Испанската централна банка предупреждава за икономическите последствия от каталунската политическа криза, пише The Washington Post. Според банката, несигурността може да окаже негативно влияние на икономическия растеж на страната. \r\nИнституцията разглежда два варианта на развитие на кризата. Първият е временен период на несигурност през четвъртото тримесечие на 2017 г. което може да повлияе със спад от 0,3% в прогнозите за растеж до края на 2019 г. \r\nАко кризата обаче продължи отвъд този период, това може да доведе до 2,5-процентно понижение в брутния вътрешен продукт на страната в периода между края 2017 и 2019 г. \r\nТова би могло да тласне каталунската икономика към рецесия, предупреждава испанската централна банка. Калина Жекова", "date": "2017.11.02", "title": "The Washington Post: Испанската централна банка предупреждава за икономическите последствия от каталунската политическа криза"}
{"url": "http://www.focus-news.net/news/2017/11/02/2453205/miroslav-iliev-agrometeorolog-nalichnata-vlaga-shte-se-otrazi-blagopriyatno-na-zasetite-veche-esennitsi.html", "text": "Наличната влага ще се отрази благоприятно на засетите вече есенници. Това каза за Радио „Фокус” - Варна Мирослав Илиев, агрометеоролог от Националния институт по метеорология и хидрология (НИМХ) при Българската академия на науките (БАН), филиал Варна. \"През месец ноември очакваните стойности на температурите в района на Източна България ще бъдат най-често в диапазона минимални около 2 до 6 градуса, а максимални – до 14 и 18 градуса\". Той добави, че се очаква валежите да бъдат до нормата 40 - 50 л/кв. м. Мирослав Илиев подчерта, че вследствие на падналите обилни превалявания през месец октомври влагозапасът е значително подобрен. „В землищата на агростанциите в близост до населените места Разград, Добрич, Търговище, Силистра, Карнобат, Шумен и Горен чифлик пределната полска влагоемност достигна близо до максималните показатели за влага – 80% – 90% от пределната полска влагоемност, измерен в свободен участък от култури – угар. Наличната влага ще се отрази благоприятно на засетите вече есенници – ечемик, пшеница и рапица, осигурявайки на посевите солиден влагозапас за зимно-пролетния период“, каза още Мирослав Илиев.\r\nМарияна ВАЛЕНТИНОВА", "date": "2017.11.02", "title": "Мирослав Илиев, агрометеоролог: Наличната влага ще се отрази благоприятно на засетите вече есенници"}
{"url": "http://www.focus-news.net/news/2017/11/02/2453206/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на Радио „Фокус“ – Пирин ще разговаряме с Димитър Атанасов, председател на Туристическо дружество „Рилски езера“. Той ще ни разкаже за Никола Додов (Дупнишкия Алеко), който е създател на дружеството. На територията му се намира най-старата планинска хижа в България - „Скакавица“. Заедно с Община Дупница те организират приключенски лагери за деца на местността „Самоковището“, която задължително всеки трябва да посети. Естествено ще обърнем поглед и на по- важните сюжети в Община Дупница от изминаващата вече седмица.\r\nТелефоните за връзка със студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2017.11.02", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2017/11/02/2453207/veliko-tarnovo-opasni-otpadatsi-sa-otkriti-na-teritoriyata-na-zapadnata-industrialna-zona-v-svishtov.html", "text": "Опасни отпадъци са открити на територията на Западната индустриална зона в Свищов, съобщиха от Регионалната инспекция по околната среда и водите - Велико Търново. Сигналът за нерегламентирано депониране на опасни отпадъци (шлака), отделящи неприятна миризма, е бил получен тази сутрин от кмета на Община Свищов. От извършената проверка на място, съвместно с представители на Община Свищов и РУ на МВР, е констатирано наличие на шлака на посочения терен. По информация на превозвача, количеството е около 111 т. и е депонирано в периода 25 октомври – 1 ноември т. г. От представените документи е установен видът и произходът на отпадъка – шлаки от първи и втори етап от производството на „Монбат рисайклинг“ ЕАД - Монтана. Установен е и купувачът на отпадъка – „Еко трейдинг къмпани“ ООД - София.\r\nНа дружеството - купувач ще бъде издадено предписание за почистване на терена и ще бъде наложена имуществена санкция по реда на Закона за управление на отпадъците за изхвърляне на опасни отпадъци на неразрешени за това места, която е в размер от 10 000 лв. до 50 000 лв.", "date": "2017.11.02", "title": "Велико Търново: Опасни отпадъци са открити на територията на Западната индустриална зона в Свищов"}
{"url": "http://www.focus-news.net/news/2017/11/02/2453208/blagotvoritelen-kontsert-s-bazar-v-pomosht-na-postradalite-ot-navodnenieto-v-burgasko-sabira-na-edna-stsena-iztaknati-izpalniteli.html", "text": "Благотворителен концерт с базар в помощ на пострадалите от наводнението в Бургаско събира на една сцена изтъкнати изпълнители съобщиха от пресцентъра на ПП ГЕРБ. Събитието ще се проведе на 10 ноември в Дома на НХК. То ще започне в 17.00 часа с благотворителен базар, на който всеки ще може да грабне коледни лакомства и сувенири или да се снима в специална коледна фотосесия срещу лично дарение.\r\nВ 18.00 часа е началото на концерта, който събира на една сцена Веселин Маринов, Стефан Диомов с Петте сезона, група FOUR с Преслава Минасян, Танцов ансамбъл „Здравец“ – гр. Камено и други.\r\nСъорганизатори на събитието са сдружение „Алианс за нашите деца“, ГЕРБ-Бургас, Жени ГЕРБ-Бургас и Майки ГЕРБ. За допълнителна информация и запазване на места за концерта: гр. Бургас, ул. \"Конт Андрованти\" 5 и телефон 056819040.\r\nВсички събрани средства от благотворителния концерт с базар, ще бъдат дадени за нуждите на деца от семействата на пострадалите от бедствието в общините Бургас и Камено. Събитието е част от мащабна кампания, инициирана от ГЕРБ Бургас, която продължава с набиране на мебели и техника за наводнените домакинства.", "date": "2017.11.02", "title": "Благотворителен концерт с базар в помощ на пострадалите от наводнението в Бургаско събира на една сцена изтъкнати изпълнители"}
{"url": "http://www.focus-news.net/news/2017/11/02/2453209/zam-ministar-monika-panayotova-balgarskoto-predsedatelstvo-shte-tryabva-da-otgovori-na-novite-tendentsii-za-razvitie-na-sveta-i-v-chastnost-na-es.html", "text": "България ще има отговорната роля да придвижи висок обем законодателни инициативи по време на своето председателство на ЕС. Това заяви Моника Панайотова, заместник-министър на Българското председателство, по време на информационна среща на тема „Инвестиционния план за Европа – възможностите за Сливен и региона“, предаде репортер на Радио „Фокус“ – Сливен. Фокусът на срещата бе върху българското председателство и конкурентноспособността на Европа. Според Панайотова това ще е голямо предизвикателство за страната ни, защото по този начин ще трябва да се отговори на новите тенденции за развитие на света, и в частност на ЕС. \"Друго сериозно предизвикателство на България като председател на Съюза ще бъде това, че европейските институции ще трябва да се отчетат за своята дейност в края на мандата си, който съвпада с българското председателство\", каза още тя. Панайотова добави, че всички наши европейски партньори признават сериозната отговорност, с която е натоварена страната ни, но са убедени, че ще се справим. Панайотова бе основен лектор на информационната среща „Инвестиционния план за Европа – възможностите за Сливен и региона“. \r\nЛюдмила ЙОРГОВА", "date": "2017.11.02", "title": "Зам.-министър Моника Панайотова: Българското председателство ще трябва да отговори на новите тенденции за развитие на света, и в частност на ЕС"}
{"url": "http://www.focus-news.net/news/2017/11/02/2453210/pazardzhik-obshtinskata-organizatsiya-na-gerb-v-batak-vze-reshenie-za-iskane-na-ostavkata-na-kmeta-petar-paunov.html", "text": "Общинската организация на ГЕРБ в Батак взе решение за искане на оставката на кмета Петър Паунов. Това съобщи за Радио „Фокус“ - Пазарджик Марияна Георгиева от пресцентъра на ГЕРБ - Пазарджик. Общинското ръководство на ГЕРБ - Батак взе решение чрез общинските съветници на партията да поиска оставката на кмета на Община Батак Петър Паунов заради уронване престижа и доброто име на Общината в резултат на незаконни действия за промяна на собствеността на държавен в общински имот карай язовир \"Батак\" и последвалата му продажба, както и за обществени поръчки спечелени в разрез с моралните норми от сина на кмета, Крум Паунов като управител на семейната им фирма „Престиж - Паунов\" ЕООД. Председателят на групата на ГЕРБ в ОбС и общински ръководител на партията Атанас Коларов уточни, че решението за промяна на собствеността на имота край язовир Батак е взето на последното заседание на местния парламент в предишния мандат на кмета Паунов и е било отменено от сегашния Общински съвет като незаконосъобразно. Въпреки това продажбата е осъществена. Искането на оставката ще бъде внесено на редовното заседание на ОбС на 3 ноември 2017 г. от 16.00 часа.", "date": "2017.11.02", "title": "Пазарджик: Общинската организация на ГЕРБ в Батак взе решение за искане на оставката на кмета Петър Паунов"}
{"url": "http://www.focus-news.net/news/2017/11/02/2453211/premierat-boyko-borisov-razgovarya-s-prezidenta-na-shveytsariya-doris-loythard.html", "text": "Евроатлантическата перспектива на страните от Западните Балкани и приоритетите в програмата на Българското председателство на Съвета на ЕС бяха основните теми по време на срещата на министър-председателя Бойко Борисов и президента на Швейцария Дорис Лойтхард, съобщиха от правителствената информационна служба. \r\nПремиерът Борисов определи темата за европейската перспектива на страните от Западните Балкани като ключов приоритет в програмата на Българското председателство. „Дебатът за бъдещето на Европа е свързан с дебата за европейската интеграция на тези държави, тяхното приобщаване, стабилност, просперитет и спазване ценностите на Общността. Затова в календара на Българското председателство е предвидена Среща на върха между ЕС и страните от Западните Балкани през май 2018 г.“, посочи министър-председателят. Според него швейцарските проекти в страните от региона могат да бъдат много полезни за икономическото и социалното им сближаване с държавите-членки и със страните от Европейското икономическо пространство. \r\nКато подкрепи приоритетите на Българското председателство на Съвета на ЕС, Дорис Лойтхард изрази очакването си България да бъде отговорен ротационен председател на Съвета. В разговора бяха обсъдени и теми, свързани с бъдещето на обединена Европа, включително проблемите, предизвикани от миграционната криза и оттеглянето на Великобритания от ЕС.\r\nПремиерът Борисов представи резултатите от противодействието на правителството на контрабандата и корупцията. Швейцарският президент отбеляза постигнатия напредък и изрази надежда за успешно реализиране на набелязаните стъпки и мерки в сектора.", "date": "2017.11.02", "title": "Премиерът Бойко Борисов разговаря с президента на Швейцария Дорис Лойтхард"}
{"url": "http://www.focus-news.net/news/2017/11/02/2453212/veliko-tarnovo-edinadeset-spetsializirani-meditsinski-ekipi-za-reaktsiya-pri-bedstviya-v-zimnite-mesetsi-sa-sformirani-v-oblastta.html", "text": "Единадесет специализирани медицински екипи за реакция при бедствия в зимните месеци са сформирани във Великотърновска област. Това каза пред журналисти д-р Красимира Петрова, зам.-директор на Регионалната здравна инспекция във Велико Търново, предаде репортер на Радио „Фокус“ – Велико Търново. Шест от тях са във Велико Търново, два в Горна Оряховица и по един в Свищов, в Държавната психиатрична болница в Церова кория и в Центъра за психично здраве. Освен това лечебните заведения в региона са изготвили списъци с пациентите на хемодиализа, както и с родилките, чиито термин е в периода ноември 2017 г. - март 2018 г. Те са предоставени на Регионална дирекция „Пожарна безопасност и защита на населението“. „Всички болници имат готовност за работа в усложнена зимна обстановка и са предприели необходимите превантивни действия. В Центъра за спешна медицинска помощ във Велико Търново и филиалите е извършена проверка на автомобили и апаратура. Гарантирана е и обезпечеността с медикаменти. Изработена е схема за транспортиране на болни и пострадали от измръзване“, каза още д-р Петрова. Подобна подготовка е извършена и в останалите лечебни структури. Осигурени са и хранителни запаси. В заключение експертът подчерта, че Регионалната здравна инспекция и болниците са в пълна готовност за работа при усложнена зимна обстановка.\r\nЛуиза ТРАНЧЕВА", "date": "2017.11.02", "title": "Велико Търново: Единадесет специализирани медицински екипи за реакция при бедствия в зимните месеци са сформирани в областта"}
{"url": "http://www.focus-news.net/news/2017/11/02/2453213/sofiya-tsentarat-za-gradska-mobilnost-razkriva-vremenni-linii-za-arhangelova-zadushnitsa-4-noemvri.html", "text": "Центърът за градска мобилност разкрива временни линии за Архангелова задушница – 4 ноември, съобщиха от пресцентъра на ЦМГ. Временните линии са:\r\n-\tавтобусни линии № 83-А с маршрут: от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно;\r\n-\tавтобусни линии № 108-А с маршрут: от ж.к. „Люлин – 5” по стария маршрут на автобусна линия № 108 (в посока ул. „Бели Дунав” – от бул. „Сливница” по ул. „Адам Мицкевич”) до ул. „Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно;\r\n-\tавтобусни линии № 18-А с маршрут: автостанция „Орландовци” – гробищен парк „Малашевски гробища” по маршрута на автобусна линия №№ 18;\r\n-\tавтобусни линии № 79-А с маршрут: надлез „Надежда”, ул. „История Славянобългарска”, ул. „Индустриална”, ул. „Константин Стоилов”, бул. „Ген. Данаил Николаев”, бул. „Владимир Вазов”, ул. „Тодорини кукли”, ул. „Река Велека” и по бул. „Владимир Вазов” по маршрута двупосочно;\r\n-\tавтобусни линии № 86-А с маршрут: АТ Малашевци, ул. „Резбарска”, пл. „Сточна гара”, бул. „Сливница”, обратен завой на ул. „Опълченска” и по маршрута двупосочно;\r\n-\tавтобусни линии № 90-А с маршрут: автостанция Изток, бул. „Ботевградско шосе”, ул. „Александър Екзарх”, ул. „Река Велека”, ул. „Васил Кънчев” до гробищен парк „Малашевски гробища”;\r\n-\tтрамвайна линия с маршрут ж.к. „Борово” – кв. „Орландовци”.\r\nТрамвайни линии №№ 3 и 18 и тролейбусна линия № 9 ще работят с увеличен брой коли.\r\nС увеличен брой коли ще работят автобусни линии №№ 64, 86, 260 и 309.\r\n„Център за градска мобилност” ЕАД ще осигури специализирани автомобили за принудително преместване на паркирани в нарушение автомобили за всеки един от гробищните комплекси – „Централен гробищен парк”, „Малашевски гробища” и „Бакърена фабрика”. Колите ще се преместват само по нареждане на отдел „Пътна полиция” при СДВР.", "date": "2017.11.02", "title": "София: Центърът за градска мобилност разкрива временни линии за Архангелова задушница – 4 ноември"}
{"url": "http://www.focus-news.net/news/2017/11/02/2453214/ispanskata-prokuratura-iska-aresta-na-osem-chlenove-na-bivsheto-katalunsko-pravitelstvo-obzor.html", "text": "Испанската прокуратура поиска осем от членовете на отстраненото от длъжност каталунско правителство да бъдат поставени под арест докато трае разследването. Според прокуратурата единственият политик, който може да остане на свобода до старта на съдебното заседание е бившият регионален икономически министър Санти Вила. В същото време Върховният съд на Испания отложи за 9 ноември изслушването на шестима бивши членове на каталунския парламент, включително бившия председател Карме Форкадел. Дотогава те ще бъдат поставени под полицейско наблюдение.\r\nДнес започнаха слушанията в испанския Национален съд. От 14-те членове на сваленото от Мадрид каталунско правителство, които получиха призовки, петима не се явиха, включително бившият регионален лидер Карлес Пучдемон, който в началото на седмицата избяга в Белгия. Испанските власти задействаха правни механизми срещу членове на бившето каталунско ръководство, участвали в приетата от регионалния парламент декларация за независимост миналия петък. В отговор Мадрид суспендира автономните права на областта и пое пряк контрол върху администрацията съгласно чл. 155 от Конституцията на Испания. \r\nКаталунските лидери може да бъдат съдени за бунт, антидържавна дейност и злоупотреба с държавни средства. За бунт испанското правосъдие предвижда максимална присъда до 30 г. затвор. \r\nКъм момента Пучдемон се намира в Брюксел. По-рано наетият от него белгийски адвокат Пол Бекерт заяви, че клиентът му е категоричен, че няма да се върне в Испания заради опасността да бъде арестуван и желае да даде показания в Белгия. Адвокатът заяви, че атмосферата в Испания не е добра и че неговият клиент иска да се дистанцира, но е готов да сътрудничи с испанските съдебни власти. \r\nПредседателят на Върховния съд на Испания Карлос Лесмес съобщи, че Испания може да издаде европейска заповед за арест за Карлес Пучдемон. „Когато някой не се яви, след като е бил привикан от съдия да даде показания, в Испания или всяка друга стана от ЕС е нормално да бъде издадена заповед за арест“, каза Лесмес пред Reuters.\r\nХиляди хора се събраха пред седалището на каталунското правителство в Барселона, за да демонстрират подкрепата си за бившето ръководство на автономния регион. \r\nМеждувременно, Испанската централна банка предупреждава за икономическите последствия от каталунската политическа криза. Според банката, несигурността може да окаже негативно влияние на икономическия растеж на страната. \r\nИнституцията разглежда два варианта на развитие на кризата. Първият е временен период на несигурност през четвъртото тримесечие на 2017 г. което може да повлияе със спад от 0,3% в прогнозите за растеж до края на 2019 г. \r\nАко кризата обаче продължи отвъд този период, това може да доведе до 2,5-процентно понижение в брутния вътрешен продукт на страната в периода между края 2017 и 2019 г. Това би могло да тласне каталунската икономика към рецесия, предупреждава Централната банка на Испания.", "date": "2017.11.02", "title": "Испанската прокуратура иска ареста на осем членове на бившето каталунско правителство (ОБЗОР)"}
{"url": "http://www.focus-news.net/news/2017/11/02/2453215/shumen-pensioneri-provedoha-protesten-miting-s-iskane-za-po-visoki-pensii-i-zakon-za-vazrastnite-hora.html", "text": "Пенсионери проведоха протестен митинг с искане за по-високи пенсии и Закон за възрастните хора, предаде репортер на Радио „Фокус“ - Шумен. Възрастните хора се бяха събрали пред сградата на Областната администрация в подкрепа на искането за преизчисляване на пенсиите от следващата година на базата на средния осигурителен доход за 2016 г. Анка Янкова, председател на Областния съюз на пенсионерите в Шумен посочи, че настояват и за Закон за възрастните хора. „Той е готов, минал е през комисиите в Народното събрание, но явно не искат да го включат в дневния ред и да бъде приет, този закон поставя сериозни въпроси за нормализиране на живата на възрастните хора“, каза Янкова. В разпространената протестна декларация, се посочва, че протестът е срещу унищожаването на принципите, върху които е функционирала до 2000 г. пенсионната система, както и срещу задълбочаващата се несправедливост при решаване на жизненоважните проблеми на възрастните хора, свързани със здравето, бита и храната, настояват да се  преустановят унизителните „великденска“ и „коледна“ добавка и ако ще се дава нещо за тези празници, то да бъде за всички пенсионери. Протестната декларация беше връчена на областния управител на Шумен проф. Стефан Желев.\r\nИвелина ИВАНОВА", "date": "2017.11.02", "title": "Шумен: Пенсионери проведоха протестен митинг с искане за по-високи пенсии и Закон за възрастните хора"}
{"url": "http://www.focus-news.net/news/2017/11/02/2453216/stara-zagora-gorski-inspektori-zadarzhaha-47-kubika-darva-za-ogrev.html", "text": "Горски инспектори от РДГ - Стара Загора задържаха 47 кубика дърва за огрев, съобщиха от пресцентъра на Изпълнителна агенция по горите. Горски инспектори от Регионална дирекция по горите - Стара Загора и служители на Държавно ловно стопанство „Мазалат“, със съдействието на представители на полицейски участък гр. Павел баня, са проверили склад, в който се съхранява и преработва дървесина. В обекта, намиращ се в с.Александрово, община Павел баня, е установено наличието на 47 кубика дърва за огрев, немаркирани с контролна марка и за които не е представен превозен билет.\r\nДървесината е задържана в база за съхранение. По случая е образувано досъдебно производство.\r\nБлизо 1000 проверки са извършили горските инспектори при РДГ – Стара Загора през месец октомври за ползване на дървесина от горските територии; на превозни средства, транспортиращи дървесина; на обекти за съхраняване, преработка и търговията с дървесина и недървесни горски продукти, добити от горските територии. Проверени са ловци, риболовци и  физически лица.", "date": "2017.11.02", "title": "Стара Загора: Горски инспектори задържаха 47 кубика дърва за огрев"}
{"url": "http://www.focus-news.net/news/2017/11/02/2453217/veliko-tarnovo-stopanska-akademiya-v-svishtov-organizira-dni-na-inovatsiite-i-intelektualnata-sobstvenost.html", "text": "Дни на иновациите и интелектуалната собственост се проведоха в Стопанска академия „Димитър А. Ценов”, организирани от катедра „Индустриален бизнес и предприемачество“ в сътрудничество с Министерство на културата на Р България, Патентно ведомство на Р България и Мрежа на преподавателите по интелектуална собственост в България.  Това съобщиха от пресцентъра на Стопанска академия „Димитър А. Ценов”. Форумът бе част от Научния календар на катедрата и в рамките на научноизследователски проект №11-2017 „Изследване влиянието на иновациите и интелектуалната собственост върху фирмения растеж и прилагане на резултатите в учебния процес”. В рамките на двудневния форум бяха реализирани три събития – публична лекция, обучителна школа и кръгла маса, по време на които преподаватели, докторанти, студенти и служители в Стопанска академия имаха възможност да обогатят своите знания в областта на иновациите и интелектуалната собственост. Форумът откри доц. д-р Искра Пантелеева – ръководител на катедрата и на проекта, като представи гостуващите експерти.\r\nПубличната лекция на тема „Ролята на интелектуалната собственост“ за реализиране на конкурентни предимства и фирмен растеж“ бе изнесена от д-р Радислава Косева, председател на „Мрежа на преподавателите по интелектуална собственост в България“, която е представител по индустриална собственост към Патентното ведомство на Р България и европейски патентен представител към Европейското патентно ведомство. Бяха изяснени основополагащи концептуални постановки относно същността, видовете и многоаспектаната роля на интелектуалната собственост за генерирането на възможности за увеличаване пазарните позиции на предприятията, включително чрез излизане на международния пазар и на пазара с интелектуални продукти. На публичната лекция присъстваха членове на академичния и неакадемичния състав на висшето училище, студенти и докторанти.\r\nОбучителната школа с наименование „Обекти на интелектуалната собственост – същностни аспекти и възможности за генериране на икономически растеж“ се проведе под формата на обучение и дискусионни панели в четири направления. Темите „Международноправна закрила на обекти на индустриалната собственост“, „Изобретенията и полезните модели в конкурентна среда“ и „Защита и действие на маркови права в конкурентна среда” бяха представени отново от д-р Радислава Косева. Обучител по темата „Авторски права върху научни произведения, включително в Интернет среда” бе Катерина Пашова, държавен експерт в Дирекция „Авторско право и сродните му права“ към Министерство на културата. В обучителната школа се включиха над 130 преподаватели, студенти, докторанти, служители и учител. Студентската общност бе представена от обучаващи се в специалностите „Индустриален бизнес и предприемачество”, „Индустриална бизнес икономика”, „Финанси”, „Бизнес информатика”, „Маркетинг”, „Стопански и финансов контрол”, „Стопанско управление”, „Аграрна икономика”, „Застраховане и социално дело”, „Икономика на туризма”, „Счетоводство и контрол”, студенти от магистърска програма „Валутен, митнически и данъчен контрол”.\r\nЗаключително събитие на форума бе кръглата маса на тема „Използване възможностите на иновациите и интелектуалната собственост за повишаване на фирмения растеж“. Дискусионната ос бе „Състояние – Проблеми – Възможности – Ефекти”. На събитието присъстваха преподаватели и студенти, активно участие в дискусията взеха Радислава Коева и Катерина Пашова. Формулирани бях множество проблеми, илюстрирани с конкретни примери от практиката. Поставиха се въпроси, свързани с финансирането на иновационните дейности и придобиването на закрила върху съответните резултати, с мотивирането на иноваторите и възможностите за прилагане на системи за генериране на идеи в предприятията, със средата за изобретателска и патентна активност, и др. Достигна се до заключението, че само с усилията на всички участници в иновационната система може да се реализират промени и позитивни резултати, свързани с по-висока конкурентна способност на предприятията и забележим икономически растеж в среда, в която притежаването на интелектуални активи и оперирането с тях носи многопосочни ползи, не само за бизнеса.\r\nПри закриване на двудневния форум, посветен на иновациите и интелектуалната собственост, доц. Пантелеева благодари за активното съдействие и предоставената информация от участвалите експерти, и пожела продължаване на сътрудничеството с участвалите институции за бъдещи съвместни инициативи.", "date": "2017.11.02", "title": "Велико Търново: Стопанска академия в Свищов организира дни на иновациите и интелектуалната собственост"}
{"url": "http://www.focus-news.net/news/2017/11/02/2453218/kyustendil-otkriti-priemni-za-rabotodateli-i-rabotnitsi-shte-provede-inspektsiyata-po-truda-v-obshtinite-dupnitsa-i-sapareva-banya.html", "text": "Открити приемни за работодатели и работници ще проведе Инспекцията по труда в общините Дупница и Сапарева баня. Това съобщи за Радио „Фокус” – Кюстендил инж. Валентин Златински, директор на Областна дирекция „Инспекция по труда” – Кюстендил. По думите му приемните ще се проведат на 3 ноември от 10.00 часа. Изнесените приемни ще бъдат в сградите на общинските администрации. „Поводът е 110 години от създаването на Инспекцията. Приемната ще продължи докато има желаещи да бъдат консултирани. Става въпрос за граждани и за работодатели. Надявам се, че ще има интерес към тази наша инициатива”, каза Валентин Златински. По думите му има съдействие от страна на кметовете на общините Дупница и Сапарева баня. По този начин се дава възможност на работодатели и работници да задават въпроси свързани с трудовото законодателство на място без да се налага да пътуват до областния център.\r\nВенцеслав ИЛЧЕВ", "date": "2017.11.02", "title": "Кюстендил: Открити приемни за работодатели и работници ще проведе Инспекцията по труда в общините Дупница и Сапарева баня"}
{"url": "http://www.focus-news.net/news/2017/11/02/2453219/sport-mezhdunarodnata-boksova-federatsiya-potvardi-che-kubrat-pulev-ostava-zadalzhitelen-pretendent.html", "text": "Международната боксова федерация потвърди, че Кубрат Пулев остава задължителен претендент за световната титла. Скоро трябва да бъде постигната договорка за мач между него и Антъни Джошуа.", "date": "2017.11.02", "title": "Спорт: Международната боксова федерация потвърди, че Кубрат Пулев остава задължителен претендент"}
{"url": "http://www.focus-news.net/news/2017/11/02/2453220/premierat-boyko-borisov-se-sreshtna-s-vitsepremiera-na-republika-makedoniya-radmila-shekerinska.html", "text": "Развитието на двустранните отношения между България и Република Македония беше във фокуса на разговорите между премиера Бойко Борисов и заместник министър-председателят и министър на отбраната на Република Македония Радмила Шекеринска, която е на официално посещение в София. Двамата отчетоха позитивните отзиви в международен план след подписания през август Договор за приятелство, сътрудничество и добросъседство между двете страни. Това съобщиха от правителствената информационна служба.\r\n„Трябва да използваме динамиката в политическия процес за поддържане на диалога, за да има повече предвидимост и резултатност от подобрените отношения. Важна роля за това има провеждането на регулярни срещи за постигане на по-тясна координация при решаването на важни двустранни и регионални въпроси. Точно такава функция ще има и предстоящото ни съвместно заседание в Струмица“, подчерта премиерът Борисов.\r\nШекеринска посочи, че подписаният Договор за добросъседство е платформа, на която ще се изгражда успешно сътрудничество в различни сектори между двете страни. \r\n„Взаимната подкрепа в областта на отбраната е от изключителна важност за сигурността на гражданите на двете държави“, допълни министър-председателят и приветства подписаните днес протоколи за сътрудничество в областта на Военновъздушните сили и за осигуряване на лабораторни изследвания в сектора.\r\nБорисов отново потвърди позицията на България за открит диалог с ясна подкрепа за членството на Република Македония в НАТО и ЕС.", "date": "2017.11.02", "title": "Премиерът Бойко Борисов се срещна с вицепремиера на Република Македония Радмила Шекеринска"}
{"url": "http://www.focus-news.net/news/2017/11/02/2453221/narodniyat-predstavitel-ot-gerb-radostin-tanev-uchastva-v-parlamentarnata-asambleya-evronest.html", "text": "Народният представител от ГЕРБ-Стара Загора Радостин Танев взе участие в шестото издание на Парламентарната асамблея „Евронест“. Това съобщиха от пресцентъра на ПП ГЕРБ. Форумът се проведе от 29 октомври до 1 ноември в Киев, Украйна. Старозагорският депутат бе единственият представител на българския парламент. Той присъства на заседанията на две от основните комисии на Асемблеята – по икономическа интеграция, сближаване на законодателствата и конвергенция с политиките на Европейския съюз и по въпросите на енергийната сигурност. Шестото издание на политическата среща акцентира върху дискутиране на икономическите и интеграционните проблеми, а специално внимание бе обърнато и на младежката безработица в страните от ЕС.\r\n„Мерките, които се разискваха по време на заседанията на комисиите, са в синхрон с тези, които и в България имаме като приоритет, а именно – подобряване на образователната система и обучението на младите хора спрямо изискванията на бизнеса“, каза още Танев. Той подчерта, че безработицата е не само социален, но и икономически проблем, който стои на дневен ред в много от европейските държави.\r\nСлед края на дебатите по повод предстоящата в Брюксел среща на върха на Източното партньорство, Танев имаше възможност да се обърне към колегите си, участници в шестото издание на асамблеята. „Обединението на Европа е цел, която трябва да бъде преследвана и постигана с развиване на добри политики. Те трябва бъдат изградени върху общите ценности, а не върху различията. При източното партньорство е необходимо да бъде постигната силна икономика и безопасност за гражданите. Това смятаме за важно на Балканите, а съвместните действия по отношение на ключовите приоритети ще допринесат за подобряване на общостните политики“, каза той пред представителите на Молдова, Украйна, Армения и други. Основното послание, което предаде Радостин Танев от българска страна, бе да се следват добрите примери за превръщане на различията във взаимодействие и чрез допълване и подкрепа да се върви към общата цел, като подчерта, че България е добър партньор.\r\nПарламентарната асамблея „Евронест“ е форум за парламентарни разисквания, консултации, контрол и мониторинг по всички въпроси, отнасящи се до Източното партньорство. За тази цел се приемат резолюции, препоръки и становища, отправени към Срещата на високо равнище на Източното партньорство, към институциите и Конференциите на равнище министри, посветени на развитието на партньорството, както и към Европейския съюз и институциите на източноевропейските партньори.", "date": "2017.11.02", "title": "Народният представител от ГЕРБ Радостин Танев участва в Парламентарната асамблея „Евронест“"}
{"url": "http://www.focus-news.net/news/2017/11/02/2453222/bdzh-tovarni-prevozi-eood-predstavi-podobrenite-usloviya-na-trud-v-lokomotivno-depo-ruse.html", "text": "Управленският екип на „БДЖ – Товарни превози” ЕООД представи подобрените условия на труд в Локомотивно депо - Русе. На събитието присъстваха управителите на дружествата „БДЖ – Товарни превози” ЕООД и „БДЖ – Пътнически превози” ЕООД Любомир Илиев и Пламен Пешаров, заместник-областният управител на Област Русе Валентин Колев, директорът на дирекция „Екология и транспорт” в Община Русе Георги Игнатов и др. Това съобщиха от пресцентъра на „Холдинг Български държавни железници“ ЕАД.\r\nПрез последните месеци в Локомотивно депо - Русе бяха извършени редица належащи ремонти. Подновени са покривната конструкция, дограмата и са извършени ремонти на вътрешните помещения в сградата. Изцяло подновени и ремонтирани са помещенията за нощувка и почивка на експлоатационния персонал в депото. На служителите в депото са осигурени и нови работни облекла.\r\nПо време на представянето на извършените подобрения, бяха показани и изцяло ремонтирани два локомотива. Това са локомотив от серия 07, който е представител на дизеловите локомотиви с най-голяма теглителна сила на територията на България. Другата ремонтирана машина е от серия 43, представител на най-масовите електрически локомотиви в страната. Машините са с изцяло подновени възли и агрегати, цялостно подновена ходова част и вътрешно оборудване.\r\nИзвършените подобрения в Локомотивно депо Русе са част от планираните дейности в дружествата за товарни и пътнически превози, които са свързани с поетапното подобряване на работната среда и условията на труд за служителите в цялата страна.", "date": "2017.11.02", "title": "“БДЖ – Товарни превози” ЕООД представи подобрените условия на труд в Локомотивно депо - Русе"}
{"url": "http://www.focus-news.net/news/2017/11/02/2453223/mosv-planira-uvelichenie-na-prihodite-ot-taksi-v-byudzheta-za-2018-g-s-51-mln-lv.html", "text": "През следващата година МОСВ планира увеличение на приходите от такси с 5.1 млн. лв. Това стана ясно от думите на министъра на околната среда и водите Нено Димов при обсъждането на законопроекта за бюджета за 2018 г., който беше приет от парламентарната комисия по околна среда днес, съобщиха от пресцентъра на Министерството на околната среда и водите. Основното увеличение спрямо тази година се очаква от такси по Закона за водите, а приходите се трансферират на Предприятието за управление на дейностите по опазване на околната среда (ПУДООС) за финансиране на екологични проекти. В проекта на бюджета приходите на МОСВ общо са 56.3 млн. лв. Те се формират основно от  приходи от държавни такси, глоби, санкции и концесии.\r\nПредвидените разходи през 2018 г. са в размер на 49.8 млн. лв. и са завишени с 3.8 млн. лв. спрямо 2017 г. От тези средства 2.3 млн. лв. са за персонал, 0,4 млн. лв. - за издръжка. За закриване и рекултивация на съществуващи сметища в областите Монтана и Габрово са предвидени 1.1 млн. лв. като капиталови разходи. \r\nПрез 2018 г. очертаните основни посоки в работата на администрацията са: управление и контрол на водните ресурси и отпадъците, намаляване на вредните емисии в атмосферния въздух, съхраняване на екосистеми и местообитания, както и мониторинг на околната среда.", "date": "2017.11.02", "title": "МОСВ планира увеличение на приходите от такси в бюджета за 2018 г. с 5.1 млн. лв."}
{"url": "http://www.focus-news.net/news/2017/11/02/2453224/shte-se-provede-tarzhestven-ritual-za-vrachvane-na-diplomite-na-slushatelite-ot-vipusk-2017-na-voennata-akademiya-g-s-rakovski.html", "text": "Тържествен ритуал по случай дипломирането на слушателите от „Випуск 2017” на Военната академия „Георги Стойков Раковски” ще се състои утре, 3 ноември, в района на Академията. В него ще участват министърът на отбраната Красимир Каракачанов и началникът на отбраната генерал-лейтенант Андрей Боцев. Това съобщиха от пресцентъра на Министерството на отбраната.\r\nДипломите си ще получат 181 офицери от „Випуск 2017“ на Военната академия - слушатели в шест специализации от специалност „Организация и управление на военните формирования на оперативно ниво” от професионално направление „Военно дело”. Първенец на випуска е капитан-лейтенант Страхил Люцканов от специализация „Военноморски сили”.", "date": "2017.11.02", "title": "Ще се проведе тържествен ритуал за връчване на дипломите на слушателите от „Випуск 2017” на Военната академия „Г. С. Раковски“"}
{"url": "http://www.focus-news.net/news/2017/11/02/2453225/tass-rusiya-iska-privlichaneto-na-kyurdite-kam-protsesa-za-razreshavane-na-krizata-v-siriya.html", "text": "Русия иска привличането на кюрдите към работата по постигането на общополитически национален консенсус в Сирия. Това заяви в четвъртък официалният представител на Министерството на външните работи на Русия Мария Захарова, предава ТАСС.\r\n„Основното послание, което Русия иска да направи, особено по отношение на споменатите от вас въпроси, е да привлече кюрдите към общополитическия консенсус, или най-малкото към работата за постигането на такъв консенсус в Сирия, който трябва да доведе до конкретни резултати“, отбеляза тя, отговаряйки на съответстващ въпрос.\r\nПревод и редакция:", "date": "2017.11.02", "title": "ТАСС: Русия иска привличането на кюрдите към процеса за разрешаване на кризата в Сирия"}
{"url": "http://www.focus-news.net/news/2017/11/02/2453226/rabotnata-grupa-kam-vitsepremiera-valeri-simeonov-postigna-edinodushie-po-vaprosite-za-premestvaemite-obekti-shuma-kontsesiite-i-esti.html", "text": "Работната група към заместник министър-председателя Валери Симеонов постигна категорично единодушие по темите, разгледани на днешното ѝ първо заседание. Това съобщиха от правителствената информационна служба. Това са предложението за премахване на преместваемите обекти от селищните образувания от национално значение и плажните ивици, промяна на законодателството, така че предоставянето на концесиите на плажните ивици да се осъществява по общ ред с ясна регламентация в закона за концесиите, а не по ЗУЧК, промяна в действащата нормативна уредба, касаеща регулирането на шума и въвеждане на Единна система за туристическа информация (ЕСТИ).\r\nПредложението за премахване на преместваемите обекти предполага изключения за тези обекти, с които се осъществяват задължителните и спортно-развлекателни дейности. \r\nВицепремиерът Симеонов ще координира предложенията със съответните ресорни министерства, като ги подложи на обществен и политически дебат в рамките на управляващото мнозинство.\r\nСрещата протече при изключително единомислие и пълно съгласие на страните по изложените по-горе въпроси. Страните съгласуваха следващото заседание на работната група да бъде на 16 ноември 2017 г. в 11.00 часа, като дотогава участниците представят своите предложения за промяна в нормативната база. \r\nВ работната група са включени: Стела Балтова – бивш министър на туризма, бившите заместник-министри Румен Драганов, Марияна Асенова, Димитър Хаджиниколов, Иво Маринов и Бранимир Ботев, Дияна Колчева – председател на УС на Сдружението на хотелиерите и ресторантьорите, Димитър Попов от асоциация АБТТА, Одисей Спасов – БАТА, Стоян Лазаров – Българска туристическа камара, Георги Щерев – Българска хотелиерска и ресторантьорска организация, Славейко Стайков – „Рила Спорт“ АД и Михаил Попов – Съюз на собствениците Слънчев бряг.", "date": "2017.11.02", "title": "Работната група към вицепремиера Валери Симеонов постигна единодушие по въпросите за преместваемите обекти, шума, концесиите и ЕСТИ"}
{"url": "http://www.focus-news.net/news/2017/11/02/2453227/stara-zagora-puskat-dopalnitelni-avtobusi-za-zadushnitsa-v-grada.html", "text": "По разпореждане на кмета Живко Тодоров, за оптималното транспортно обслужване на гражданите за възпоменанието „Задушница” на 4 ноември фирма „Тролейбусни и автобусни превози” ЕООД ще осигури допълнителни автобуси до Гробищен парк. Това съобщиха от пресцентъра на Община Стара Загора.\r\nПо  Линия № 17 – кв. „Три чучура – север” – Гробищен парк, автобусите  ще се движат през интервал от 15 минути, от 06,10 до 15,00 часа.\r\nПо направление кв. „Железник” – Гробищен парк, автобусите ще се движат през интервал от 30 минути от 06,10 до 14,00 часа.", "date": "2017.11.02", "title": "Стара Загора: Пускат допълнителни автобуси за Задушница в града"}
{"url": "http://www.focus-news.net/news/2017/11/02/2453228/plovdiv-zapochna-dalgoochakvaniyat-remont-na-zhaltoto-uchilishte-v-stariya-grada.html", "text": "Започна ремонтът на Жълтото училище в Стария град на Пловдив, предаде репортер на Радио „Фокус” - Пловдив. Това е най-старото възрожденско училище у нас, строено през 1868 година. Сградата се намира до Античния театър и е национален паметник на културата. Тя се ползва от Академията за музикално, танцово и изобразително изкуство. „Гордея се, че дългоочакваният ремонт започва и че това се случва в моя мандат”, каза проф. Милчо Василев, ректор на Академията. Областният управител Здравко Димитров, който също бе на старта на строителните работи, благодари задочно на депутата Менда Стоянова, благодарение на която този ремонт става възможен. „Доста хора обещаваха ремонт на това знаково за Пловдив училище, на той не се осъществяваше досега. Гостите, които идваха тук питаха защо то е в такова състояние, а ние давахме уклончиви отговори”, каза Димитров. Той пожела на строителите качествена работа и в срок, за да може след 190 дни да бъде открита напълно обновената сграда, с която пловдивчани да се гордеят години наред, а тези, които учат и работят в нея да бъдат вече спокойни.\r\nКметът Иван Тотев определи днешният ден като много важен, тъй като най-сетне започва ремонт на тази емблематична за Пловдив сграда. Тотев припомни, че ремонт са обещавали около 5 министри на образованието от 2007 година досега, а проблемът е поставян нееднократно от местните пред държавните власти. Имало е срещи, и обсъждания, като последните най-горещи обещания са били на служебното правителство на Орешарски. „Тази година с огромно удовлетворение посрещаме началото на този ремонт, който се осъществява с личната намеса на министър-председателя Бойко Борисов, който обеща, че ще дойде на откриването на сградата“, каза Тотев. Държавата, с решение на Министерския съвет, отпусна 1 милион лева, а 100 хиляди лева са осигурени от Общината, която има проект за облагородяване на пространството между Античния театър и Академията, през което минават хората, които посещават постановки. С реализацията на този проект ще се разшири и входа на театъра, той ще има по-голяма пропускателна възможност. Това трябва да се случи до 2019 година, когато Пловдив ще е европейска столица на културата. „Ще имаме изцяло ново пространство пред Античния театър”, каза кметът. Той припомни, че това е най-старото училище в България, не само в Пловдив. Пловдивският кмет Иван Тотев увери, че ще бъдат спазени всички правилата за реставрация на паметника на културата.\r\nЦветана ТОНЧЕВА", "date": "2017.11.02", "title": "Пловдив: Започна дългоочакваният ремонт на Жълтото училище в Стария града"}
{"url": "http://www.focus-news.net/news/2017/11/02/2453229/sliven-kampaniya-stani-priyatel-na-sliven-e-posochena-kato-dobra-praktika-ot-ministerstvoto-na-turizma.html", "text": "Кампания „Стани приятел на Сливен“ е посочена като добра практика от Министерството на туризма. Това съобщиха от пресцентъра на Община Сливен. В рубриката „Добри практики“ на интернет-страницата на министерството е публикувана информация за кампанията и за децата, отличили се в надпреварата за събиране на печати от 10 туристически обекта в града с безплатни карти с уникален номер. Картите бяха предоставени на музеи, художествени галерии, информационни центрове и на Природен парк “Сините камъни“. Участниците трябваше да съберат десетте печата и да изпратят сканирана своята карта на електронната поща на туристическия сайт: www.infotourism.sliven.bg. Инициативата „Стани приятел на Сливен“ стартира през месец ноември 2016 г., а първите награди на участниците в нея бяха връчени от кмета Стефан Радев преди броени дни, на Димитровден. Девет деца получиха награди – туристически раници с логото на кампанията. Сред наградените са и две деца от Милано. Кампанията е безсрочна и беше подновена веднага след връчването на наградите.\r\nТова не е първата инициатива на Сливен, която попада в рубриката „Добри практики“ на официалната страница на Министерството на туризма. Преди по-малко от месец там беше публикувана информация за третото издание на Средновековния събор „Помни славата - Туида 2017“ с домакин късноантичната и средновековна крепост „Туида“. Тогава крепостта посрещна гости от цялата страна.", "date": "2017.11.02", "title": "Сливен: Кампания „Стани приятел на Сливен“ е посочена като добра практика от Министерството на туризма"}
{"url": "http://www.focus-news.net/news/2017/11/02/2453230/smolyan-uslovna-prisada-poluchi-mazh-za-poreditsa-ot-krazhbi-za-nad-80-000-lv.html", "text": "По обвинителен акт на Окръжна прокуратура-Смолян е осъден Н.К., на 41 г., за присвояване, при условията на продължавано престъпление, на чужди движими вещи в особено големи размери - 82 326 лева, като случаят е особено тежък - престъпление по чл. 206, ал.4, вр. с ал.1 и чл. 26 ал.1 от Наказателния кодекс. Това съобщиха от пресцентъра на Апелативна прокуратура-Пловдив. Окръжен съд-Смолян му е наложил наказание от три години лишаване от свобода условно с пет години изпитателен срок и конфискация на един мезонет и два гаража в гр. София, по една втора идеална част от два апартамента в гр. Смолян, както и лишаване от право да упражнява професия или дейност, свързана с управление на чуждо имущество за срок от 5 години, включително да не може да бъде управител  или член на управителен съвет на етажна собственост, както и управител на юридическо лице, което е управител на етажна собственост. \r\nСъдът уважи и предявените граждански искове от пострадалите и осъди Н. К. да им заплати причинените имуществени вреди. \r\nН.К. е признат за виновен за това, че от 10.07.2010 г. до 15.01.2012 г., на неустановени дати, е присвоил множество чужди вещи- хладилници, фризери, DVD плейъри, легла,  гардероби,  кухненски столове, нощни шкафчета,  огледала, завеси,  юргани,  скринове, портманта,  фотьойли, дивани, килими, чаршафи, възглавници, посуда и др. от апартаменти, собственост на 27 английски и ирландски граждани,  в „Апартхотел Форест Нук- 3”, в курортен комплекс „Пампорово“. Присвояването е извършено чрез изнасяне на вещите от апартаментите на пострадалите собственици, по нареждане на Н.К., който е представлявал дружество, избрано за Управител на етажната собственост на „Апартхотел Форест Нук- 3”.  \r\nДелото се характеризира с фактическа и правна сложност, тъй като за изясняване на обективната истина по него, българските власти са възложили извършването на следствени действия в Кралство Великобритания и Северна Ирландия, както и са изискали предоставяне на сведения и документи, намиращи се в чужбина. Поради това беше изготвена от Окръжна прокуратура-Смолян и изпратена молба за правна помощ до компетентните съдебни власти на Обединеното Кралство, които са съдействали на разследването. По делото са приложени множество документи, като голяма част от тях първоначално са били представени на английски език и след това преведени на български, за да могат да се ползват като годни  доказателства. Разследването е било  възложено от наблюдаващия прокурор на следовател от Националната следствена служба. \r\nПрисъдата може да се обжалва и протестира пред Апелативен съд-Пловдив.", "date": "2017.11.02", "title": "Смолян: Условна присъда получи мъж за поредица от кражби за над 80 000 лв."}
{"url": "http://www.focus-news.net/news/2017/11/02/2453231/kyustendil-nova-detska-ploshtadka-i-zona-za-otdih-sa-izgradeni-v-selo-saparevo.html", "text": "Нова детска площадка и зона за отдих са изградени в село Сапарево. Това каза пред Радио „Фокус” – Кюстендил кметът на населеното място Йордан Йорданов. По думите му новата придобивка е станала факт, след финансиране на проект по инициативата „За чиста околна среда”. Самият проект е бил с наименование „Облагородяване и изграждане на зона за отдих и детски кът в село Сапарево“ и е спечелен от кметството. Финансирането е било в размер на 10 000 лева. „Опитахме се да създадем приятно място, където да играят децата. Да създадем по-благоприятни условия за развлечение и отдих на жителите и гостите на Сапарево. Надявам се, че ще останат доволни“, каза Йордан Йорданов. По думите му по проекта са обособени алеи, изграден е пясъчник за игра, извършено е озеленяване и засаждане на кипариси и цветя. Монтирани са детски съоръжения, беседка, нови пейки и съдове за отпадъци.\r\nВенцеслав ИЛЧЕВ", "date": "2017.11.02", "title": "Кюстендил: Нова детска площадка и зона за отдих са изградени в село Сапарево"}
{"url": "http://www.focus-news.net/news/2017/11/02/2453232/miroslav-iliev-agrometeorolog-prez-noemvri-se-ochakva-kasnite-zelenchutsi-da-badat-pribrani-povsemestno-ot-poleto.html", "text": "През месец ноември по-рано засетите зърнени култури ще навлязат във фаза братене. Това заяви за Радио „Фокус” - Варна Мирослав Илиев, агрометеоролог от Националния институт по метеорология и хидрология (НИМХ) при Българската академия на науките (БАН), филиал Варна. \"Очаква се късните зеленчуци – зеле, карфиол, алабаш и праз, ще бъдат прибрани повсеместно от полето\", добави Мирослав Илиев. „Като очевидна тенденция през ноември е работата на открито да намалява и ще се ограничи до почвообработки, сеитба на есенници, засаждане на нови плодови дръвчета за подмладяване на овощни насаждения, резитби на стари овощни градини, сеитба на арпаджик, чесън, както и извършване на необходими за сезона други неотложни селскостопански дейности“, каза още агрометеорологът Мирослав Илиев.\r\nМарияна ВАЛЕНТИНОВА", "date": "2017.11.02", "title": "Мирослав Илиев, агрометеоролог: През ноември се очаква късните зеленчуци да бъдат прибрани повсеместно от полето"}
{"url": "http://www.focus-news.net/news/2017/11/02/2453233/stara-zagora-na-rabotna-sreshta-mezhdu-predstaviteli-na-biblioteka-iskra-i-sdruzhenie-vzaimopomosht-byaha-obsadeni-predlozheniya-za-savmestna-deynost.html", "text": "В рамките на работна среща между представители на Библиотека „Искра“ и Сдружение „Взаимопомощ“ в Казанлък бяха обсъдени предложения за съвместна дейност, предаде кореспондент на Радио „Фокус“. Директорът на библиотеката Анна Кожухарова каза, че институцията е отворена към всички неформални структури, които желаят да внесат своята креативност в дейността и. В този смисъл тя поясни, че отношенията между Сдружение „Взаимопомощ“ и Библиотека „Искра“ са традиционни. През летните месеци доброволци от европейски страни, пребиваващи в Казанлък по линия на младежката организация, работиха в лятната академия на библиотеката, запознавайки децата в нея с историята и културата на своите страни чрез презентации. „Връзките между общинската и младежката структури е по европейски модел, защото неправителствените организации трябва да чувстват библиотеката като свое място, като територия, на която могат да се срещнат с жителите от местната общност и да привнесат своята креативност в дейността на институцията“, каза Кожухарова. В този аспект по време на срещата бяха обсъдени как да бъдат реализирани няколко важни направления за потребителите на библиотечни услуги. Едно от тях е т.нар. „Езиково кафене“. „Това е една форма, в която хората с познания по различни езици ще могат да се включат и тези, които владеят по-добре съответния език, ще помагат на другите, които не го владеят“, поясни директорът на библиотеката. В този аспект бе обсъдена вероятността за създаване на две направления според интересите на потребителите – езикови часове за деца и по-разговорни, и комуникативни форми за възрастни читатели на библиотеката.\r\nДвете организации обсъдиха и възможности за обогатяване на буккросинг зоната в библиотека „Искра“ и изграждането на други библиотечни пространства, както и формат за работа с майки и бебета за зимния сезон, и редица други идеи, чиито концепции ще бъдат обсъдени идната седмица.\r\nСлавяна ГАЙДАРОВА", "date": "2017.11.02", "title": "Стара Загора: На работна среща между представители на Библиотека „Искра“ и Сдружение „Взаимопомощ“ бяха обсъдени предложения за съвместна дейност"}
{"url": "http://www.focus-news.net/news/2017/11/02/2453234/ministar-nikolina-angelkova-sazdadohme-rabotna-grupa-za-planinski-turizam-chiito-predlozheniya-shte-nameryat-otrazhenie-v-zakona.html", "text": "Създадохме работна група за планински туризъм, която приключа своята работа и прие предложения, които ще намерят отражения във втория ЗИД на Закона за туризма, за облекчено изграждане на ски писти и съоръжения. Това заяви пред журналисти министърът на туризма Николина Ангелкова след проведената работна среща с представители на туристическия бранш в Банско, предаде репортер на Агенция „Фокус“. Тя увери, че е получена подкрепата на парламентарното мнозинство и изрази надежда тези изменения да бъдат факт през следващата година. \r\nВъв връзка с проведената среща тя коментира: „Това, което чухме вътре е обнадеждаващо, че през време на миналия зимен сезон се наблюдава намаляване на нарушенията, както по отношение на КЗП, така и по отношение на Агенция за безопасност на храните. Разбира се, изключително важно за предстоящия сезон е, че всички контролни органи са създали организация за максимално добра проверка през време на активния зимен сезон. Има съвместни патрули с Румъния и Гърция. Със сигурност ще има изнесени приемни на КЗП, както и миналата година. Ще има командировани допълнително 40 полицаи. Ще има и командировани допълнително служители и от другите контролни органи при необходимост“. „Това, което е важно и ние от своя страна съобщихме, че след кат минат промените в Закона за туризъма, към министерството ще бъде създадено специално звено за административен контрол, свързан с въпросите на туризма. Надяваме се това звено да заработи още от март-април следващата година“, допълни още тя. \r\nНа въпрос, свързан с опашките на лифта в Банско, министър Ангелкова отговори: „За съжаление този въпрос отново няма да бъде решен и за сегашния предстоящ зимен туристически сезон. Знаете, че планът за управление на Парк „Пирин“ се обжалва в съда. За да може да се реализира инвестиционно намерение е необходимо да приключат тези съдебни процедури и да има произнасяне на съдя в максимално кратки срокове, но ние няма как да ги определим“.", "date": "2017.11.02", "title": "Министър Николина Ангелкова: Създадохме работна група за планински туризъм чиито предложения ще намерят отражение в закона"}
{"url": "http://www.focus-news.net/news/2017/11/02/2453235/plovdiv-chetirimesechno-bebe-pochina-v-bolnitsata-v-asenovgrad.html", "text": "Четиримесечно бебе почина в болницата в Асеновград. Няма агресия и напрежение в болницата, не е търсено съдействие от Районното управление на МВР. Това каза за Радио „Фокус” - Пловдив управителят на МБАЛ - Асеновград д-р Иван Червенков във връзка с разпространената информация, че отново цигани от квартал \"Лозница\" са буйнствали пред входа на болницата, след като им е било съобщено за смъртта на 4-месечното бебе. „Действително има счупено стъкло на входната врата на отделението, но това е направила майката на детето, която е била в състояние на афект”, каза д-р Червенков. По думите му поведението на роднините и близките на детето е било коректно, то не е било насочено по никакъв начин към персонала на болничното заведение и не ги е застрашило. Самият д-р Червенков също е бил на място и не е усетил агресия.\r\n4-месечното дете е починало от скоротечно развиваща се токсична бронхопневмония, завършваща с остра дихателна и сърдечно-съдова недостатъчност. Това е било трето пролежаване на детето в болницата с бронхопневмония в рамките на 4 месеца. Назначена е вътрешно-болнична проверка по случая, за да се види как е гледано и лекувано детето, имало ли е някаква база за развитие на това заболяване. „Майката често е излизала от болницата, което допълнително е влошило нещата”, каза още д-р Червенков.\r\nЦветана ТОНЧЕВА", "date": "2017.11.02", "title": "Пловдив: Четиримесечно бебе почина в болницата в Асеновград"}
{"url": "http://www.focus-news.net/news/2017/11/02/2453236/ministar-boil-banov-blagodari-na-bozhidar-dimitrov-i-pozhela-uspeh-na-dots-d-r-boni-petrunova-nachelo-na-nim.html", "text": "За мен това е огромно доверие и огромна отговорност. Това заяви новоназначеният директор на Националния исторически музей доц. д-р Бони Петрунова при встъпването си в длъжност днес, съобщиха от пресцентъра на Министерство на културата. Д-р Бони Петрунова не скри, че очаква да сравняват работата й с тази на досегашния дългогодишен директор Божидар Димитров, но посочи, че ще продължи да следва своето верую: „Силата на едно звено е равностойна на силата на най-слабия участник“. „Много харесвам тази мисъл и затова се славя с добрите си колективи. Много ще разчитам заедно да преодолеем този стрес и за мен, и за Вас“, посочи още доц. Петрунова. \r\nОт своя страна министърът на културата посочи, че доц. д-р Петрунова е човек, в чиито многостранни качества е дълбоко убеден. „Многократно съм виждал как защитава колеги, как защитава идеи, как защитава неща, в които вярва. Трябва да Ви кажа, че в тежки за нея ситуации, с хора, които са били над нея, дори в политически решения, които са били против нейните тези, тя винаги е била безкомпромисна. Винаги на първо място за нея са били идеите и колегите“, подчерта министър Банов и пожела на екипа на НИМ успешна работа с новия директор. \r\n„Искам пред Вас да засвидетелствам моята огромна почит към Божидар Димитров, към всичко, което е направил за музея и въобще всичко, което е правил като личност и в обществен, и в политически план. Да му благодаря за работата тук, за това ниво, което е постигнал музеят, за изключителния начин, по който винаги е успявал да комуникира с обществото - какво е музеят, каква е неговата функция, каква е неговата цел, какви са неговите стойности“, заяви още министърът на културата.  \r\n„Едно голямо благодаря, Божидаре. Надявам се, че и във времето напред ще бъдеш полезен по всички начини на новия директор и на всички колеги, защото и опитът ти е безценен, и качествата ти са безспорни“, каза още той.  \r\nПо-късно на журналистически въпрос министър Банов уточни, че нов конкурс ще има и допълнително ще се прецени кога, защото сега на музея е необходимо спокойствие. \r\n„Познаваме я, работили сме заедно. Много Ви моля, оказвайте й пълно съдействие и работете, както работехте при мен, даже по-добре“, обърна се и Божидар Димитров към колегите си. Той ги призова да помагат на новия си директор, защото НИМ заедно с Националната библиотека и Държавният архив са трите стълба на националната идентичност и памет. \r\nУтре, 3 ноември, петък, министърът на културата ще отличи Божидар Димитров за изключителния му принос за българската култура.", "date": "2017.11.02", "title": "Министър Боил Банов благодари на Божидар Димитров и пожела успех на доц. д-р Бони Петрунова начело на НИМ"}
{"url": "http://www.focus-news.net/news/2017/11/02/2453237/stara-zagora-dvizhenieto-po-pat-iii-565-cherna-gora-partizani-pri-paten-vazel-scherna-gora-vremenno-se-osashtestvyava-v-edna-lenta-poradi-ptp.html", "text": "Движението по път III-565 Черна гора - Партизани, в област Стара Загора, при пътен възел с.Черна гора, временно се осъществява в една лента поради ПТП. Това съобщиха от пресцентъра на Агенция \"Пътна инфраструктура\".\r\nТрафикът се регулира от \"Пътна полиция\". Водачите на МПС да шофират с повишено внимание и съобразена скорост.", "date": "2017.11.02", "title": "Стара Загора: Движението по път III-565 Черна гора - Партизани, при пътен възел с.Черна гора, временно се осъществява в една лента поради ПТП"}
{"url": "http://www.focus-news.net/news/2017/11/02/2453238/v92-belgrad-razkritikuva-skandalnoto-intervyu-na-ukrainskiya-poslanik-v-stranata.html", "text": "Главният секретар на сръбското министерство на външните работи Ивица Тончев заяви, че всички дейности на украинския посланик в Сърбия Олександър Александрович представляват безсмислени опити за разваляне на отношенията между Белград и Москва, един ден след изявлението на украинеца, в което той отправи обвинения към сръбската страна, предава англоезичната редакция на белградското радио В92.\r\nОсвен това, Тончев предупреди, че ако украинският дипломат продължи да действа извън рамките на Виенската конвенция, МВнР ще бъде „принудено да предприеме мерките, които са нормални в такива случаи“.\r\n„Фактът, че Сърбия води балансирана, честна и постоянна външна политика, която дава сериозни резултати и постоянно подобрява репутацията на страната и позицията й в международната общност, явно не се харесва на всички – това е причината, поради която някои посланици се осмеляват да действат по изключително недипломатичен начин, дори неприлично, по отношение на страната домакин“, заяви Тончев.\r\nРолята на посланика, продължи сръбският чиновник, е да прави всичко за подобряването на двустранните отношения, най-вече политическите и икономическите връзки, но също така и всички други форми на сътрудничество – „но украинският посланик в Сърбия изглежда постоянно забравя това, с оглед на това, че всичките му действия са безсмислени опити да развали отношенията на Сърбия с Русия“.\r\nПревод и редакция:", "date": "2017.11.02", "title": "В92: Белград разкритикува скандалното интервю на украинския посланик в страната"}
{"url": "http://www.focus-news.net/news/2017/11/02/2453239/dimitar-kolev-kmet-na-rayon-zapaden-v-plovdiv-iztsyalo-preasfaltirana-e-ul-burevestnik-v-kv-proslav.html", "text": "Изцяло преасфалтирана е ул. „Буревестник“ в кв. „Прослав“, който се намира на територията на пловдивския район „Западен“. Това каза за Радио „Фокус“ – Пловдив районният кмет Димитър Колев. По думите му още тази вечер живущите на ул. „Буревестник” ще могат да използват новата изцяло преасфалтирана улица. „След като вчера специализираната техника фрезова пътния участък, днес с пълна сила текат последните етапи по полагане на асфалта. За нас беше важно да подменим пътната настилка на ул. „Буревестник”, защото тя е основният обслужващ маршрут към детска градина „Боряна” и същевременно е преход към много от жилищните сгради в кв. „Прослав”, посочи кметът на район „Западен” Димитър Колев. Той заяви, че реконструирането на ул. „Буревестник” е само част от рехабилитацията на пътната инфраструктура, която предприе районната администрация както за квартал „Прослав“, така и за целия район „Западен”.\r\nТони МИХАЙЛОВ", "date": "2017.11.02", "title": "Димитър Колев, кмет на район „Западен“ в Пловдив: Изцяло преасфалтирана е ул. “Буревестник“ в кв. „Прослав“"}
{"url": "http://www.focus-news.net/news/2017/11/02/2453240/burgas-22-akta-za-nereglamentirano-brane-na-manatarki-sa-sastavili-gorskite-inspektori-ot-regionalnata-direktsiya-po-gorite.html", "text": "Лица, извършили бране на гъби - манатарки в големи количества, с цел продажба и бране, унищожаващо мицела, са били санкционирани от горски инспектори при Регионална дирекция по горите – Бургас. 14 акта са съставени на нарушителите на горското законодателство за ползване на недървесни горски продукти, без издадено позволително и 8 бр. за извършването му по начини и със средства, водещи до увреждане или унищожаване на находищата на манатарки. Това съобщиха от пресцентъра на Изпълнителна агенция по горите.\r\nЗлоупотребите са установени в рамките на седмица в землището на селата Присад и Вършило, общ. Созопол.  \r\nЗа периода служителите на РДГ – Бургас са съставили още 14 акта за следните установени нарушения: извършване на добив на дървесина без издадено писмено позволително; сеч на немаркирани дървета; за нефункциониращи системи за видеонаблюдение на обекти за съхраняване, преработка и търговията с дървесина; транспортиране на дървесина немаркирана  и непридружена с превозен билет.", "date": "2017.11.02", "title": "Бургас: 22 акта за нерегламентирано бране на манатарки са съставили горските инспектори от Регионалната дирекция по горите"}
{"url": "http://www.focus-news.net/news/2017/11/02/2453241/stara-zagora-deveti-mezhdunaroden-konkurs-za-mladi-trompetisti-shte-se-provede-v-grada.html", "text": "От 6 до 10 ноември в Стара Загора ще се проведе деветото издание на Международния конкурс за млади тромпетисти, съобщиха от пресцентъра на Община Стара Загора. \r\nКонкурсът стартира през 1995 г. като национален, единствен в България за тази специалност. От третото издание е отворен за международно участие, а следващият - IV-ти е международен.\r\nИдеята за създаването му е на преподавателя по тромпет Пенчо Пенчев, който е и артистичен директор на конкурса.\r\nМузикалното събитие се развива много бързо и получава широка международна известност. \r\nУчастници от Азербайджан, Беларус, България, Германия, Малта, Македония, Молдова, Румъния, Русия, Сърбия, Турция, Чехия, Украйна и Хърватия мерят сили пред авторитетно международно жури.\r\nСпециално за конкурса български композитори пишат пиеси за тромпет, които стават задължителни  и се изпълняват от участниците. По традиция конкурсът завършва с концерт на лауреатите в съпровод на оркестъра на Държавна опера Стара Загора.\r\nПресконференцията на организаторите ще се проведе на 6 ноември  от 11.00 часа , зала 2 на Община Стара Загора.", "date": "2017.11.02", "title": "Стара Загора: Девети Международен конкурс за млади тромпетисти ще се проведе в града"}
{"url": "http://www.focus-news.net/news/2017/11/02/2453242/mvnr-preporachva-na-balgarskite-grazhdani-da-ne-planirat-patuvaniya-s-korab-do-ostrov-kerkira-ili-ot-igumenitsa-do-italiya-i-obratno-zaradi-stachki-na-pristanishtnite-rabotnitsi.html", "text": "МВнР препоръчва на българските граждани да не планират пътувания с кораб до остров Керкира или от Игуменица до Италия и обратно заради стачки на пристанищните работници, съобщиха от пресцентъра на министерството. От министерството добавят, че пристанищните работници в западния гръцки град Игуменица и намиращия се срещу него остров Керкира са приели решение за продължаване на активните стачни действия. Според наличната към момента информация, те ще продължат до 06.00 часа на 4 ноември, събота. Стачните действия се изразяват в неизпълнение на редовните маршрутни линии на корабния транспорт. В резултат на това двете пристанища де факто не работят и те не могат да бъдат достигнати по вода. Министерство на външните работи препоръчва на българските граждани до приключване на стачните действия да не планират пътувания с кораб до остров Керкира или от Игуменица до Италия и обратно.", "date": "2017.11.02", "title": "МВнР препоръчва на българските граждани да не планират пътувания с кораб до остров Керкира или от Игуменица до Италия и обратно заради стачки на пристанищните работници"}
{"url": "http://www.focus-news.net/news/2017/11/02/2453243/ria-novosti-varhovniyat-vodach-na-iran-opredeli-sasht-kato-glavniya-vrag-na-stranata.html", "text": "Върховният лидер на Иран аятолах Али Хаменеи определи САЩ като главния враг на иранската нация, пише в съобщение, публикувано на неговата интернет страница, предава РИА Новости.\r\n„Америка е основният враг, в буквалния смисъл на тази дума“, е заявил Хаменеи, по време на изказване пред студенти.\r\n„Отстъпление пред лицето на САЩ ще им даде сили и ще ги направи нагли. Във връзка с това, единственият начин е съпротивлението“, е подчертал той.\r\nВърховният водач е припомнил, че веднага след победата на Ислямската революция, САЩ са заели враждебна позиция спрямо Техеран, а сега се стремят да навредят на ядреното споразумение.Агенция „Фокус“ припомня:\r\nВ края на срещата с руския лидер Владимир Путин в сряда, аятолахът предложи САЩ да бъде изолиран, чрез отказ от използването на долара като валута и замяната му с национални валути в двустранните, както и в многостранни, финансови операции.\r\nПрез изминалия месец американския президент Доналд Тръмп изложи нова, много по-твърда, стратегия на Вашингтон по отношение на Иран. Освен това, Тръмп спря освобождаването на финансови средства на Техеран, както предполага Съвместният всеобхватен план за действие(СВПД) за ядрената програма на Иран и поиска повече гаранции, че Техеран изпълнява задълженията си по споразумението.\r\nПревод и редакция:", "date": "2017.11.02", "title": "РИА Новости: Върховният водач на Иран определи САЩ като главния враг на страната"}
{"url": "http://www.focus-news.net/news/2017/11/02/2453244/stara-zagora-lek-avtomobil-e-katastrofiral-na-patya-mezhdu-selata-cherna-gora-i-partizani-nyama-postradali.html", "text": "Лек автомобил е катастрофирал на път III-565 между селата Черна гора и Партизани в района на п. в. \"Черна гора\". Това съобщиха за Агенция „Фокус“ от ОДМВР – Стара Загора. Сигналът за пътнотранспортното произшествие е подаден около 15.45 часа. Шофьорът на автомобила е изгубил управление и в резултат на това е катастрофирал. Няма пострадали хора. Причинени са само материални щети. На мястото са изпратени полицейски екипи, които регулират движението.", "date": "2017.11.02", "title": "Стара Загора: Лек автомобил е катастрофирал на пътя между селата Черна гора и Партизани, няма пострадали"}
{"url": "http://www.focus-news.net/news/2017/11/02/2453245/dimitar-margaritov-kzp-ima-trayna-tendentsiya-za-spad-na-narusheniyata-pri-predlaganeto-na-turisticheski-produkt.html", "text": "В резултатите от контролната дейност през последните периоди от две-три години насам се улавя трайна тенденция за намаляване общия брой нарушения при предлагането на туристически продукт. Това заяви председателят на Комисията за защита на потребителите Димитър Маргаритов в к.к. „Боровец“, където бе обсъдена готовността за предстоящия зимен сезон, съобщиха от пресцентъра на КЗП. \r\n„Надявам се, че през задаващия се сезон тази тенденция ще се запази. Ето защо това, което планираме да направим в рамките на нашата програма 2017-2018, е най-напред да започнем, когато условията позволяват това, надявам се преди официалното откриване на сезона и увеличаването на потока от туристи, проверки в обектите, в които сме забелязали нередности. В това число и при различни съоръжения съвместно с колегите от Държавната агенция за метрологичен и технически надзор“, каза Маргаритов. Той подчерта, че превантивните проверки биха дали по-голямо спокойствие на старта на сезона, че поне част от констатираните нарушения в миналото са преодолени и обектите могат спокойно да започнат работа и да посрещнат първите си гости. \r\nМаргаритов добави, че в хода на сезона Комисията ще разчита, както на инспекторите от регионалните си дирекции, така и на командировани служители от морските дирекции с цел уплътняване на екипите. „Ще търсим и тази формула която показа добрата си ефективност през летния туристически сезон, а именно – създаването на съвместни екипи с колеги от други контролни органи. Тя работи ефективно и полезно поне в две накоси. Първо, не се създават излишни затруднения пред самите търговци, когато те биват посещавани само веднъж за определена проверка, а не от всички поотделно. И второ, вътрешният самоконтрол на представителите на тези институции по време на проверките като една антикорупционна гаранция“, каза още председателят.", "date": "2017.11.02", "title": "Димитър Маргаритов, КЗП: Има трайна тенденция за спад на нарушенията при предлагането на туристически продукт"}
{"url": "http://www.focus-news.net/news/2017/11/02/2453246/sport-grigor-dimitrov-zagubi-parviya-set-sreshtu-dzhon-isnar-s-67.html", "text": "Първата ракета на България Григор Димитров загуби първия сет срещу Джон Иснър с 6:7, в мач от осминафиналната фаза на турнира от сериите „Мастърс“ в Париж.", "date": "2017.11.02", "title": "Спорт: Григор Димитров загуби първия сет срещу Джон Иснър с 6:7"}
{"url": "http://www.focus-news.net/news/2017/11/02/2453247/ministar-nikolina-angelkova-edinnata-sistema-za-turisticheska-informatsiya-e-vazhen-instrument-za-borbata-sas-sivata-ikonomika.html", "text": "Със сигурност Единната система за туристическа информация ще даде част от отговорите и тя е важен инструмент за борбата със сивата икономика. Това заяви пред журналисти министърът на туризма Николина Ангелкова след проведената работна среща с представители на туристическия бранш в Банско, предаде репортер на Агенция „Фокус“. „Имахме доста трудности. Стартирахме процедурата, имахме обжалване. Прекратих процедурата, за да оправим техническото задание с оглед новосъздадената към онзи момент Агенция за електронно управление. Другата седмица обявяваме наново процедурата с техническо задание, одобрено от агенцията, така че всички системи в държавата да си говорят. Работата и резултатите ще покажат дали сме на прав път“, подчерта Ангелкова. \r\n„Преди да категоризираме даден обект по служебен път, ние е ще проверяваме дали са платени местните данъци и такси, дали са получени всички необходими разрешителни да действа този обект и ще отказваме категоризация или прекатегоризация. Това го казвам като идея, която ще обсъдим, но това ще бъде допълнително една форма на контрол и ще накара всички, които искат да работят в сектор „Туризъм“ да обръщат повече внимание на нормативната база, да са изрядни и да повишават качеството на продукта“, допълни още тя.", "date": "2017.11.02", "title": "Министър Николина Ангелкова: Единната система за туристическа информация е важен инструмент за борбата със сивата икономика"}
{"url": "http://www.focus-news.net/news/2017/11/02/2453248/plovdiv-elektronna-bariera-ogranichava-dostapa-na-koli-do-stariya-grad.html", "text": "Електронна бариера, поставена на ул. „Съборна“ под стълбите на храма „Света Богородица“, вече ограничава достъпа на коли в Стария град в Пловдив. Ограничителната мярка е в сила от 1 ноември и веднага предизвика протести на пловдивчани, които живеят и работят в архитектурния резерват. „Най-облагодетелствани от тази бариера ще са именно тези пловдивчани, които в момента протестират“. Това коментира днес пред журналисти кметът на Пловдив Иван Тотев, предаде репортер на Радио \"Фокус\" - Пловдив. „Може би само след месец ще видим как ще се промени ситуацията в Стария град. Те самите ще видят, че е много по-комфортно и много по-удобно да живееш по този начин“, добави кметът. Той обясни, че също е дошъл пеша до Жълтото училище за откриването му, което се намира на метри от бариерата. Там е видял да чакат коли, които се опитват да влязат. Според Тотев това е причината из Стария град да се възцари хаосът, това е и причината Общината да събере смелост и да реши проблема генерално.\r\nСпоред Тотев Пловдив следва примера на водещи европейски държави, където никой не роптае за такова нещо. “Истината е, че ние винаги искаме да побългарим правилата. Идете в Хърватска и Финландия и вижте как е там“, каза кметът Иван Тотев.\r\nСпоред новите правила няма промяна спрямо живущите в резервата, освен че се затяга режимът там. Всички, които към момента са имали хартиени пропуски, имат право да получат електронен чип, заедно с пропуска, съобщиха от общината. Единствената промяна е, че режимът е електронен и не позволява нарушения.\r\nЗа ресторантьори и хотелиери часът на зареждане сутрин вече е променен на 9.30 часа, те печелят един час допълнително в сравнение със сегашните разпоредби. Отделно – всеки хотел и ресторант ще получи по три чипа, които ще гарантират работата им, всички други влизания обаче ще стават с предварителна заявка към Общината.\r\nАрменското училище също получава пропуски. И за детската градина са изготвени такива. По данни, с които разполага общината 90% от децата по документи се водят от района на детската градина, т.е. не се налага да се водят с коли до там.\r\nЦветана ТОНЧЕВА", "date": "2017.11.02", "title": "Пловдив: Електронна бариера ограничава достъпа на коли до Стария град"}
{"url": "http://www.focus-news.net/news/2017/11/02/2453249/afp-ispanskata-prokuratura-poiska-evropeyska-zapoved-za-arest-na-bivshiya-katalunski-lider.html", "text": "Испанската прокуратура поиска европейска заповед за задържане на сваления каталунски лидер Карлес Пучдемон и четирима члена от отстраненото правителство на Каталуния, след като те отказаха да се явят пред съда в Мадрид, за да бъдат разпитани, предава AFP, като се позовава на информация от испанските съдебни власти.\r\nПетимата, за които се предполага, че са в Белгия, бяха призовани да свидетелстват пред испанския съд, след като прокуратурата повдигна обвинения срещу тях за измяна, организиране на метеж и злоупотреба с обществени средства.Агенция \"Фокус\" припомя: \r\nБившите членове на президиума на каталонския парламент са обвинени в измяна, организиране на метеж и злоупотреба с обществени средства. Те може да получат присъда до 30 години затвор.\r\nНа 27 октомври, Каталунският парламент прие резолюция за обявяване на независимост на Каталуния, а испанския сенат, от своя страна, утвърди прилагането на член 155 от испанската конституция. Премиерът Мариано Рахой отстрани от длъжност членовете на женералитета, разпусна регионалния парламент и обяви провеждането нови избори в Каталуния през декември.\r\nПревод и редакция:", "date": "2017.11.02", "title": "AFP: Испанската прокуратура поиска европейска заповед за арест на бившия каталунски лидер"}
{"url": "http://www.focus-news.net/news/2017/11/02/2453250/veliko-tarnovo-blagotvoritelen-pohod-pod-nadslov-zaedno-za-nikol-shte-se-provede-v-grada-na-7-noemvri.html", "text": "Благотворителен поход под надслов „Заедно за Никол“ ще се проведе в града на 7 ноември от 16.00 часа, съобщиха организаторите. Инициативата цели да подкрепи дарителската кампания за Никол Георгиева, която се бори с тежко заболяване, като насочи фокуса на обществото и националните медии към каузата. С апел за съдействие, общинският съветник Георги Недев се обърна към няколко младежки организации, сред които: най-активната група за здраве и масови тренировки на открито – Tarnovo Run, Спортувам.инфо и мотоциклетистите от състезателен клуб „SixSports“. В събитието ще се включат и студенти от ВТУ „Св. св. Кирил и Методий“.\r\nНачело на пешеходната колона ще има кемпер, брандиран с дарителската сметка на момичето. Под звуците на любимата музика на борбеното дете, ученици от всички училища в старопрестолния град ще се влеят в шествието, което ще стартира от ДКС „Васил Левски“ и по бул. „България“ ще се насочи към паметника „Майка България“. Там, всеки който има възможност и желание, ще може да запише видеопослание до 13-годишното момиче, което ще бъде публикувано в страницата на събитието в социалните мрежи, ще бъдат поставени и кутии за дарения.", "date": "2017.11.02", "title": "Велико Търново: Благотворителен поход под надслов „Заедно за Никол“ ще се проведе в града на 7 ноември"}
{"url": "http://www.focus-news.net/news/2017/11/02/2453251/vidin-nad-300-dushi-shte-povishat-kvalifikatsiyata-si-chrez-yuridicheski-obucheniya-po-proekt-na-advokatskite-kolegii-v-grada.html", "text": "Над 300 души ще повишат квалификацията си чрез юридически обучения по проект на Адвокатските колегии във Видин и румънския град Долж, съобщиха за Радио „Фокус“ – Видин организаторите. Към двете адвокатски колегии са организирани Юридически трансгранични центрове. 155 лица от Долж и 157 от Видин ще бъдат включени в обучения за повишаване на квалификацията им. В целевите групи участват студенти и завършили висши учебни заведения, между които адвокати, юрисконсулти и други. През 2018 г. се организират безплатни курсове за Регламентиране на трансграничната миграция, Трансгранично трудово право и социална сигурност, Трансгранично данъчно, търговско и наказателно право, Трансгранични регламенти в областта на транспорта и културното наследство, в които ще участват членовете на целевите групи. Предвидено е и безплатно обучение по румънски език и по български език.\r\nАнна ЛОЗАНОВА", "date": "2017.11.02", "title": "Видин: Над 300 души ще повишат квалификацията си чрез юридически обучения по проект на Адвокатските колегии в града"}
{"url": "http://www.focus-news.net/news/2017/11/02/2453252/kyustendil-regionalniyat-istoricheski-muzey-shte-bade-domakin-na-mezhdunarodna-nauchna-konferentsiya-posvetena-na-parvata-svetovna-voyna.html", "text": "Регионалният исторически музей в Кюстендил ще бъде домакин на Международна научна конференция за Първата световна война на Балканите. Това съобщиха за Радио „Фокус” – Кюстендил от културния институт. Конференцията ще се проведе от 6 до 8 декември, а цялостната ѝ тема е „Първата световна война на Балканите и участието на България в нея през 1917 година”. Тя ще се проведе под патронажа на председателя на Националния комитет за отбелязване на 100 години от Първата световна война – министърът на отбраната Красимир Каракачанов. Основната цел е да се дебатира върху интерпретациите на факти и събития от Първата световна война и да се даде тласък на нови изследвания. Обособени са и основни тематични направления, а всички представени доклади ще бъдат издадени в сборник.\r\nВенцеслав ИЛЧЕВ", "date": "2017.11.02", "title": "Кюстендил: Регионалният исторически музей ще бъде домакин на Международна научна конференция, посветена на Първата световна война"}
{"url": "http://www.focus-news.net/news/2017/11/02/2453253/24-vestimakedoniya-balgariya-poddarzha-makedoniya-za-nato-i-es.html", "text": "България поддържа членството на Македония в НАТО и ЕС и след подписването на Договора за добросъседство вече няма спорни въпроси между двете страни, изтъкна българският министър на отбраната Красимир Каракачанов, по време на днешната среща в София с македонската си колега Радмила Шекеринска, предава македонската „24 Вести“.\r\nМинистър Шекеринска заяви, че подписаният Договор за добросъседство е не само парче хартия, но и платформа за градене на успешно сътрудничество между Македония и България във всички области.\r\nПревод и редакция:", "date": "2017.11.02", "title": "“24 Вести“(Македония): България поддържа Македония за НАТО и ЕС"}
{"url": "http://www.focus-news.net/news/2017/11/02/2453254/mrrb-dava-155-mln-lv-poveche-za-ukrepvane-na-svlachishta-prez-2018-g.html", "text": "С 18,4 млн. лв. се увеличават приходите в проектобюджета на Министерството на регионалното развитие и благоустройството за 2018 г. спрямо 2017 г. Най-много ще нараснат приходите от винетни такси – с 23 млн. лв. Част от тези допълнителни приходи се очакват от увеличението на еднодневните винетки за тежкотоварни превозни средства над 3,5 тона, а внедряването на тол системата от 2019 г. ще позволи реализацията на големите проекти на база увеличените приходи. Това съобщи днес министърът на регионалното развитие и благоустройството Николай Нанков при представянето на проекта на бюджет на министерството пред Комисията по регионална политика, местно самоуправление и благоустройство към Народното събрание, съобщиха от пресцентъра на МРРБ. Бюджет 2018 е добър и балансиран, като е разработен при спазване на указанията на министъра на финансите и разходните тавани, подчерта той. \r\nОбщият размер на заложените приходи е 372 573 100 лв., посочи министърът, но обърна внимание, че ще намалеят постъпленията в Агенцията по геодезия, картография и кадастър и Дирекцията за национален строителен контрол. \r\nС 2 млн. лв. по-малко се предвижда да бъдат приходите на АГКК за следващата година заради намаляване на административната тежест за гражданите и бизнеса и отпадане на някои от услугите. Цената за издаване на скица на поземлен имот в неурбанизирана територия например е намалена с 50 % - от 10 на 5 лева. С 30 на сто по-малко от основната такса се плаща и за всяка услуга, която се заявява по електронен път и се получава като електронен документ. Отпадат таксите за изменение на данни в кадастралната карта и кадастралните регистри, както и т. нар. „експресна“ услуга, която струваше 3 пъти повече от обикновената, обясни Нанков \r\nТой допълни, че с 2,56 млн. лв. по-малко са планираните приходи в бюджета на ДНСК, което се дължи на ограничаване на контролната дейност на дирекцията с изменението на Закона за устройство на територията. \r\nСъс 17,5 млн. повече се предвижда да бъдат разходите на МРРБ през 2018 г. Те ще бъдат в размер на 418 365 000 лв., каза още регионалният министър. Те са планирани в изпълнение на три области на политики и девет бюджетни програми. От тях 15,5 млн. лв. са за укрепване на свлачища, 1 млн. лв. – за благоустройствени дейности в населените мести, а 500 000 лв. са за ремонт на общински пътища. Останалите 500 000 лв. са във връзка с увеличение на минималната работна заплата и осигурителните вноски за фонд пенсии с 1%, обясни Нанков. \r\nМинистърът посочи още, че с 6 млн. лв. повече ще бъдат средствата за ВиК проекти предвид нуждите в отрасъла. Парите ще бъдат използвани за реконструкция на водопроводни мрежи в населените места. \r\nОтделно, по искане на МРРБ за финансиране на приоритетни инфраструктурни проекти и програми над разходния таван за 2018 г., по централния бюджет са предвидени допълнително 85 млн. лв. за магистрала „Хемус“, 110 млн. лв. за обходния път на Габрово – фази 1 и 2, както и 160 млн. лв. за разплащане към Българската банка за развитие по Националната програма за енергийна ефективност. До края на годината към банката се очаква да бъдат разплатени общо 693 млн. лв. за въведени в експлоатация сгради, а през периода 2018 г. до 2020 г. разплатените средства се очаква да достигнат 1, 307 млрд. лв.", "date": "2017.11.02", "title": "МРРБ дава 15,5 млн. лв. повече за укрепване на свлачища през 2018 г."}
{"url": "http://www.focus-news.net/news/2017/11/02/2453255/nikolay-nikolov-sba-vidin-v-punktovete-na-organizatsiyata-vav-vidin-i-belogradchik-se-izvarshvat-bezplatni-profilaktichni-pregledi-na-avtomobilite.html", "text": "В пунктовете на организацията във Видин и Белоградчик се извършват безплатни профилактични прегледи на автомобилите. Това каза за Радио „Фокус“ – Видин Николай Николов, председател СБА - Видин. Той посочи, че шофьорите могат да прегледат безплатно в тези два пункта техническото състояние на автомобили си и гумите до 11 ноември. „Това е инициатива, която е част от акция „Зима“, в която СБА също участва. Тези, които посетят нашите пунктове, ще имат възможност да получат и безплатна консултация за готовността на автомобила си за зимния сезон“, каза Николай Николов. От СБА са подготвили листовки с шест препоръки от Пътна полиция за безопасността както на водачите на автомобили, така и на пешеходци и велосипедисти през зимния сезон.\r\nАнна ЛОЗАНОВА", "date": "2017.11.02", "title": "Николай Николов, СБА – Видин: В пунктовете на организацията във Видин и Белоградчик се извършват безплатни профилактични прегледи на автомобилите"}
{"url": "http://www.focus-news.net/news/2017/11/02/2453256/ministar-pavlova-predstavi-programata-na-balgarskoto-predsedatelstvo-pred-chetiri-ot-parlamentarno-predstavenite-partii.html", "text": "Министърът за Българското председателство на Съвета на ЕС 2018 Лиляна Павлова представи днес приоритетите на Българското председателство на Съвета на ЕС пред парламентарните групи на ГЕРБ, „БСП за България“, „Обединени патриоти“ и ВОЛЯ. Това съобщиха от пресцентъра на Министерство за Българското председателство на Съвета на ЕС 2018. Срещата с ДПС е насрочена за 7 ноември.\r\nМинистър Павлова подчерта, че приоритетите на триото държави  Естония – България – Австрия, бяха приети още на 20 юни т. г. от Съвет „Общи въпроси“ в Брюксел, а проектът на Програма на Република България за Председателството на Съвета на ЕС бе одобрена от Министерския съвет на 12 юли 2017 г. Оттогава програмата е на обществено обсъждане с министерствата, с различните институции и обществеността.\r\n\"Гражданските дискусии се провеждат активно в цялата страна\", каза министър Павлова и запозна депутатите с проведените досега над 30 дебата с работодателски и браншови организации, с академичния, неправителствения сектор, медии и др. Посочени бяха и двата лъча от обществени дискусии с мрежата от информационни центрове „Европа Директно” (Europe Direct) към Европейската комисия, които преди повече от месец поведоха министър Павлова и заместникът ѝ Моника Панайотова в страната. Програмата на Българското председателство ще бъде окончателно приета през декември. Тогава страната ни ще получи досиетата от Естонското председателство, чиито брой се очертава да е безпрецедентно голям.\r\nПо време на разговорите с четирите парламентарни групи министър Павлова представи още събитията от календара на Българското председателство. У нас догодина ще се проведат 265 заседания, 30 от които на най-високо ниво, а срещата на върха ще е за Западните Балкани, планирана за 17 май 2018 г. „Още през лятото дадохме заявка да бъдем Балканско председателство и говорител на гражданите от Западните Балкани, които да получат ясен план за европейска перспектива“, посочи министър Павлова. \r\nСпециално внимание министър Павлова обърна на събитията от парламентарното измерение, като за три от шестте му събития се очакват по близо 300 делегати и гости. По време на разговорите се обсъдиха въпросите за бъдещето на Европа, за сигурността и миграцията, Многогодишната финансова рамка, кохезионната политика след 2020 г., дигиталния дневен ред, влизането на България в Шенгенското пространство и Еврозоната.\r\nМинистър Павлова и народните представители от четирите партии се обединиха около идеята, че председателството е уникален шанс  България да се представи достойно, да покаже своята богата история, култура, природа, успешните бизнес модели и родни продукции. „По тази причина в логото на първото ни председателство са вплетени три от най-важните български символа – кирилицата, шевицата и българския трибагреник“, заяви пред депутатите министър Павлова. Те приветстваха избора на девиз на Българското председателство „Съединението прави силата“, който е и мотото на Народното събрание. \r\nДепутатите от четирите парламентарни групи заявиха, че са готови да работят консенсусно за Българското председателство.", "date": "2017.11.02", "title": "Министър Павлова представи програмата на Българското председателство пред четири от парламентарно представените партии"}
{"url": "http://www.focus-news.net/news/2017/11/02/2453257/sofiya-vav-voennata-akademiya-g-s-rakovski-byaha-obsadeni-dva-proekta-za-izgrazhdaneto-na-paraklisa-mavzoley-v-pamet-na-zaginalite-v-parvata-svetovna-voyna.html", "text": "Във военната академия \"Г. С. Раковски\" бяха обсъдени два проекта за изграждането на параклиса-мавзолей в памет на загиналите в Първата световна война, предаде репортер на Агенция \"Фокус\". Параклисът \"Св. Георги Победоносец\" ще бъде издигнат в двора на академията, а основният камък за неговото изграждане бе положен на 1 септември тази година. \r\nИдеята за изграждането на параклиса е на инициативен комитет със съпредседатели Константин Попов - председател на Комисията по отбрана към 44–то Народно събрание, и Йорданка Фандъкова – кмет на град София. Негови членове са ген. Андрей Боцев – началник на отбраната, ген.-майор Груди Ангелов – началник на Военна академия „Г. С. Раковски“, бригаден генерал Явор Матеев, зам.-кметът на София Тодор Чобанов, президентът на Агенция и Радио „Фокус“ Красимир Узунов, Иво Антонов, началник отдел „Военни паметници и военно-патриотично възпитание“, Негово преосвещенство Браницкият епископ Григорий, адмирал Пламен Манушев, Жельо Бойчев, кметът на Карлово Емил Кабаиванов, кметът на Казанлък Галина Стоянова и други.\r\nНа обсъждането присъстваха кметът на столицата Йорданка Фандъкова, зам.-кметът доц. д-р Тодор Чобанов, зам.-председателят на ПГ на \"БСП за България\" Жельо Бойчев, началникът на академията генерал-майор Груди Ангелов и Красимир Узунов, президент на Агенция и Радио \"Фокус\".\r\n\"Посланието на параклиса-мавзолей е да бъде отворен непрекъснато, да можем да запалим свещ за дядовците си, загинали в Първата световна война\", заяви по врме на обсъждането Красимир Узунов. Според него на входовете на параклиса трябва да бъдат изографисани светци, чествани от българската църква. \"Имаме нужда от такъв военен паметник, защото нямаме такава военна църква\", добави той.\r\nСпоред кмета на столицата Йорданка Фандъкова и двата проекта са добри, но трябва да се избере този с повече зеленина, пейки и сянка за гражданите. \r\n\"Експозицията под параклиса трябва да бъде отворена. Помещението да е по-голямо и да има свобода за посетителите\", каза от своя страна началникът на военната академия генерал-майор Груди Ангелов. \r\nБиляна ИВАНОВА", "date": "2017.11.02", "title": "София: Във военната академия \"Г. С. Раковски\" бяха обсъдени два проекта за изграждането на параклиса-мавзолей в памет на загиналите в Първата световна война"}
{"url": "http://www.focus-news.net/news/2017/11/02/2453258/hurryiet-spored-irak-kyurdite-bavyat-otvaryaneto-na-granitsata-koeto-mozhe-da-dovede-do-provezhdaneto-na-voenna-operatsiya.html", "text": "Премиерът на Ирак Хайдер ал Абади заяви, че Кюрдистанското регионално правителство се отклонява от изтегляне на войските си от спорните зони в северната част на страната и предположи, че Багдад може да поднови военната операция, за да установи контрол над контролираните от кюрдите райони, пише турското издание Hurryiet.\r\nСпоред Абади, кюрдите не изпълняват постигнатото на 29 октомври споразумение, имайки предвид изтеглянето на кюрдските въоръжени сили от спорните райони и най-вече от граничен пункт на турско-иракската граница.\r\n„Ако те не изпълняват споразумението, ние ще направим, каквото трябва и ако срещу нашите войски се оказва съпротива, ще им покажем силата на закона“, предупреди иракският премиер.\r\nОсвен това, иракският Генерален щаб хвърли обвинения срещу Кюрдското регионално правителство, че използва преговорите, за да спечели време за укрепяването на кюрдските позиции и констатира, че техните въоръжени сили не са се изтеглили от въпросния граничен пункт, каквото задължение са поели, по време на предишни разговори.\r\nПревод и редакция:", "date": "2017.11.02", "title": "Hurryiet: Според Ирак кюрдите „бавят отварянето на границата“, което може да доведе до провеждането на военна операция"}
{"url": "http://www.focus-news.net/news/2017/11/02/2453259/sport-grigor-dimitrov-i-dzhon-isnar-igrayat-pri-rezultat-11-seta-v-osminafinala-na-turnira-ot-seriite-mastars-s-parizh.html", "text": "Първата ракета на България Григор Димитров и Джон Иснър играят при резултат 1:1 сета в мач от осминафиналната фаза на турнира от сериите „Мастърс“ в Париж. Американецът спечели първия сет след тайбрек 7:6 и 12:10 в решаващия гейм, а българинът взе втория със 7:5.", "date": "2017.11.02", "title": "Спорт: Григор Димитров и Джон Иснър играят при резултат 1:1 сета в осминафинала на турнира от сериите „Мастърс“ с Париж"}
{"url": "http://www.focus-news.net/news/2017/11/02/2453260/pregled-na-mezhdunarodnite-novini-do-18-chasa-agentsiya-fokus.html", "text": "Германската полиция издирва мъж, открил стрелба в супермаркет в Бремен, в резултат на която е ранен един човек. В изявление на полицията се посочва, че стрелецът е избягал, но той не представлява непосредствена опасност за гражданите. Подробностите около инцидента се изясняват.\r\n***След шестте \"МиГ-29\", които Русия подари на сръбските ВВС, армията ще получи безвъзмездно и два руски транспортни \"Ан-26\".\r\nДарението, което ще бъде получено през следващите девет месеца, най-вероятно ще бъде използвано за нуждите на въздушно-десантните войски.\r\nКъм момента сръбската армия разполага с три самолета \"Ан-26\" от по-стара модификация, от които само един е в летателен режим, след като е бил ремонтиран през 2016 г. в Ростов на Дон. \r\n\"Спутник\" припомня, че през последната година руската военна помощ за Сърбия възлиза на 6 изтребителя\"МиГ-29\", 30 танка \"Т-72 ТС\" и 30 бронирани машини \"БРДМ - 2М\" на обща стойност около 230 млн. евро.Справка на Агенция \"Фокус\": Военно-транспортния самолет \"Ан-26\"е разработен от конструкторското бюро \"Антонов\" и е въведен в експлоатация през 1968 г. Ан-26 се използва основно за транспортиране на военна техника, за осъществяване на въздушно-десантни операции и за тренировка на парашутисти. Различните модификации на \"Ан-26\" са приети на въоръжение в армиите на 27 страни.\r\n***Испанската прокуратура поиска осем от членовете на отстраненото от длъжност каталунско правителство да бъдат поставени под арест докато трае разследването. Според прокуратурата единственият политик, който може да остане на свобода до старта на съдебното заседание е бившият регионален икономически министър Санти Вила. В същото време Върховният съд на Испания отложи за 9 ноември изслушването на шестима бивши членове на каталунския парламент, включително бившия председател Карме Форкадел. Дотогава те ще бъдат поставени под полицейско наблюдение.\r\nДнес започнаха слушанията в испанския Национален съд. От 14-те членове на сваленото от Мадрид каталунско правителство, които получиха призовки, петима не се явиха, включително бившият регионален лидер Карлес Пучдемон, който в началото на седмицата избяга в Белгия. Испанските власти задействаха правни механизми срещу членове на бившето каталунско ръководство, участвали в приетата от регионалния парламент декларация за независимост миналия петък. В отговор Мадрид суспендира автономните права на областта и пое пряк контрол върху администрацията съгласно чл. 155 от Конституцията на Испания. \r\nКаталунските лидери може да бъдат съдени за бунт, антидържавна дейност и злоупотреба с държавни средства. За бунт испанското правосъдие предвижда максимална присъда до 30 г. затвор. \r\nКъм момента Пучдемон се намира в Брюксел. По-рано наетият от него белгийски адвокат Пол Бекерт заяви, че клиентът му е категоричен, че няма да се върне в Испания заради опасността да бъде арестуван и желае да даде показания в Белгия. Адвокатът заяви, че атмосферата в Испания не е добра и че неговият клиент иска да се дистанцира, но е готов да сътрудничи с испанските съдебни власти. \r\nПредседателят на Върховния съд на Испания Карлос Лесмес съобщи, че Испания може да издаде европейска заповед за арест за Карлес Пучдемон. „Когато някой не се яви, след като е бил привикан от съдия да даде показания, в Испания или всяка друга стана от ЕС е нормално да бъде издадена заповед за арест“, каза Лесмес пред Reuters.\r\nХиляди хора се събраха пред седалището на каталунското правителство в Барселона, за да демонстрират подкрепата си за бившето ръководство на автономния регион. \r\nМеждувременно, Испанската централна банка предупреждава за икономическите последствия от каталунската политическа криза. Според банката, несигурността може да окаже негативно влияние на икономическия растеж на страната. \r\nИнституцията разглежда два варианта на развитие на кризата. Първият е временен период на несигурност през четвъртото тримесечие на 2017 г. което може да повлияе със спад от 0,3% в прогнозите за растеж до края на 2019 г. \r\nАко кризата обаче продължи отвъд този период, това може да доведе до 2,5-процентно понижение в брутния вътрешен продукт на страната в периода между края 2017 и 2019 г. Това би могло да тласне каталунската икономика към рецесия, предупреждава Централната банка на Испания.\r\n*** Върховният лидер на Иран аятолах Али Хаменеи определи САЩ като главния враг на иранската нация, пише в съобщение, публикувано на неговата интернет страница.\r\n„Америка е основният враг, в буквалния смисъл на тази дума“, е заявил Хаменеи, по време на изказване пред студенти.\r\n„Отстъпление пред лицето на САЩ ще им даде сили и ще ги направи нагли. Във връзка с това, единственият начин е съпротивлението“, е подчертал той.\r\nВърховният водач е припомнил, че веднага след победата на Ислямската революция, САЩ са заели враждебна позиция спрямо Техеран, а сега се стремят да навредят на ядреното споразумение.Агенция „Фокус“ припомня:\r\nВ края на срещата с руския лидер Владимир Путин в сряда, аятолахът предложи САЩ да бъде изолиран, чрез отказ от използването на долара като валута и замяната му с национални валути в двустранните, както и в многостранни, финансови операции.\r\nПрез изминалия месец американския президент Доналд Тръмп изложи нова, много по-твърда, стратегия на Вашингтон по отношение на Иран. Освен това, Тръмп спря освобождаването на финансови средства на Техеран, както предполага Съвместният всеобхватен план за действие(СВПД) за ядрената програма на Иран и поиска повече гаранции, че Техеран изпълнява задълженията си по споразумението.\r\n*** Испанската прокуратура поиска европейска заповед за задържане на сваления каталунски лидер Карлес Пучдемон и четирима члена от отстраненото правителство на Каталуния, след като те отказаха да се явят пред съда в Мадрид, за да бъдат разпитани.\r\nПетимата, за които се предполага, че са в Белгия, бяха призовани да свидетелстват пред испанския съд, след като прокуратурата повдигна обвинения срещу тях за измяна, организиране на метеж и злоупотреба с обществени средства.\r\n*** Премиерът на Ирак Хайдер ал Абади заяви, че Кюрдистанското регионално правителство се отклонява от изтегляне на войските си от спорните зони в северната част на страната и предположи, че Багдад може да поднови военната операция, за да установи контрол над контролираните от кюрдите райони.\r\nСпоред Абади, кюрдите не изпълняват постигнатото на 29 октомври споразумение, имайки предвид изтеглянето на кюрдските въоръжени сили от спорните райони и най-вече от граничен пункт на турско-иракската граница.\r\n„Ако те не изпълняват споразумението, ние ще направим, каквото трябва и ако срещу нашите войски се оказва съпротива, ще им покажем силата на закона“, предупреди иракският премиер.\r\nОсвен това, иракският Генерален щаб хвърли обвинения срещу Кюрдското регионално правителство, че използва преговорите, за да спечели време за укрепяването на кюрдските позиции и констатира, че техните въоръжени сили не са се изтеглили от въпросния граничен пункт, каквото задължение са поели, по време на предишни разговори.", "date": "2017.11.02", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/11/02/2453261/nuridin-ismail-kmet-na-hitrino-ot-370-zasegnati-domakinstva-pri-vzriva-na-zhp-garata-minalata-godina-60-ne-sa-podali-zayavleniya-za-finansova-pomosht.html", "text": "От около 370 засегнати домакинства при взрива на жп гарата миналата година 60 не са подали заявления за помощ. Това заяви кметът на Община Хитрино Нуридин Исмаил на пресконференция във връзка със строителството на нови домове за хората, чиито къщи бяха унищожени при експлозията на влакова композиция през декември 2016 г. предаде репортер на Радио „Фокус“ - Шумен. Той посочи, че от набраните средства по сметката на БЧК, които са в рамките на около 2 млн. лв., за топла храна са заделени 177 277 лв., за остъкляване на прозорци, подмяна на вътрешни и входни врати са изплатени 158 105 лв., а за ел. уреди и обзавеждане - 755 000 лв. Разпределените до този момент средства по тази сметка са 1 776 000 лв. Нуридин Исмаил посочи, че изключително предпазливо се харчат парите по дарителската сметка. Досега от постъпилите 973 189 лв. са изразходвани 283 009 лв., в това число за еднократна помощ за пострадалите и за лечение - 110 915 лв., от които 100 000 лв. са на фирмата превозвач „Булмаркет“. За храна, отопление и остъкляване са дадени 72 067 лв., за наеми, ел. енергия, проектиране на нови къщи, за оценки на щети на имотите,  за закупуване на два дворни имота за новите къщи - 100 027 лв. Остатъкът в дарителската сметка е 690 180 лв., посочи Исмаил. Той обясни, че Община Хитрино е кандидатствала с 12 проекта по еврофондовете, като са обхванати почти всички гласувани средства в размер на 20 млн. лв. „Проектите са в публичния сектор, до днес нямаме подписан договор, очакваме това да се случи най-скоро, защото кореспонденцията и искането за допълнителна информация за всеки проект с ДФ „Земеделие“ приключи, очакваме вече да подпишем договори, през зимния период да тече тяхното възлагане и се надявам през пролетта на следващата година изпълнението и усвояването на тези средства в инфраструктура на Хитрино да започне“, каза кметът. Той отчете и разходът по отпуснатите с Постановление на Министерски съвет 5 млн. лв. „Не че нямаме виждане, не че не може да ги усвоим, изчакваме, защото не знаем какво ще ни бъде одобрено по европейските програми, в случай, че нещо важно бъде отхвърлено, ще започнем първо с него, след като подпишем договори с ДФ „Земеделие“ ще степенуваме по важност нашите обекти и ще разпределим тези 5 млн. лв. в бюджета за 2018 година, средствата са за две години, така че няма пречка да не бъдат усвоени в рамките на  следващата година“, каза Исмаил. Той посочи, бе досега от 5-те милиона лева е платен аванс от 400 000 лв. за разчистване на руините и неотложно почистване на Хитрино след взрива.\r\nИвелина ИВАНОВА", "date": "2017.11.02", "title": "Нуридин Исмаил, кмет на Хитрино: От 370 засегнати домакинства при взрива на жп гарата миналата година 60 не са подали заявления за финансова помощ"}
{"url": "http://www.focus-news.net/news/2017/11/02/2453262/kmetat-na-sliven-stefan-radev-po-vreme-na-balgarskoto-evropredsedatelstvo-tryabva-da-sledvame-trite-poslaniya-konsensus-konkurentosposobnost-i-koheziya.html", "text": "Кметът на Сливен Стефан Радев бе домакин на среща „Инвестиционният план за Европа – възможностите за Сливен и региона“, посветена на Българското председателство на Съвета на Европейския съюз, предаде репортер на Радио „Фокус“ – Сливен. „Искаме още веднъж да посочим възможностите, които дава Европа, да покажем ролята и възможностите пред България чрез Инвестиционния план за Европа, да следваме трите послания на Българското председателство – консенсус, конкурентоспособност и кохезия“, каза кметът на Сливен Стефан Радев. Той изрази надежда след подобни срещи всеки да си тръгне с повече идеи за бизнес и повече контакти.\r\nСпециален лектор на срещата бе заместник-министърът на Българското европредседателство Моника Панайотова. Според Панайотова председателството ще бъде в отговор на потребностите на гражданите и бизнеса. Присъстващите се запознаха с възможностите за получаване на помощ и представяне на проекти чрез Европейския фонд за стратегически инвестиции, Европейския портал за инвестиционни проекти и Европейската инвестиционна банка.", "date": "2017.11.02", "title": "Кметът на Сливен Стефан Радев: По време на Българското европредседателство трябва да следваме трите послания – консенсус, конкурентоспособност и кохезия"}
{"url": "http://www.focus-news.net/news/2017/11/02/2453263/prez-2018-g-tranzitniyat-trafik-shte-bade-izveden-ot-aheloy.html", "text": "Стартира изграждането на обходния път на град Ахелой, част от първокласния път I-9 Слънчев бряг – Бургас. В строителството на отсечката, с дължина 4,5 км, ще се инвестират около 23,2 млн. лв. Средствата са от републиканския бюджет. На символичната първа копка присъстваха председателят на Управителния съвет на Агенция „Пътна инфраструктура\" инж. Дончо Атанасов, заместник-областният управител на Бургас Владимир Крумов, кметът на Ахелой Иван Георгиев, представители на строителя и надзора и др. Това съобщиха от пресцентъра на Агенция \"Пътна инфраструктура\".\r\n\"Започваме един от най-важните обекти, защото макар и с малка дължина обходният път на Ахелой е с национално значение. През активния туристически сезон трафикът е около 30 000 автомобила за денонощие\", подчерта инж. Атанасов. \"Ще направим и невъзможното през лятото част от  трасето да се използва, за да улесним пътуването между Поморие и Слънчев бряг\", заяви още председателят на УС на АПИ.\r\nПървокласният път е от изключително значение за Бургаския регион. Трафикът по него е интензивен целогодишно и с изграждането на обходния път транзитното движение ще се изнесе  извън град Ахелой, ще се повиши безопасността на движение и ще се намали замърсяването на въздуха.\r\nОбходният път ще е по изцяло ново трасе. Предвидено е строителство на две нови големи съоръжения. Едното е пътен надлез, който ще осъществи връзка между Тънково и Ахелой, а другото е мост над р. Ахелой. Ще се изгради и нова пътна връзка, свързваща Ахелой и Слънчев бряг, както и пътна връзка с кръгово движение, която ще свързва третокласния път III-6009 Каблешково – Ахелой и път I-9 Слънчев бряг – Бургас. Предвижда се изместване на електропроводи, водопроводи, телекомуникационни и оптични кабели, които са в обхвата на трасето.\r\nИзпълнител на строително-монтажните работи е „Трейс Груп Холд“ АД. Стойността на договора е 23 241 167,05 лв. с ДДС. Строителният надзор ще осъществява ДЗЗД „План Инвест Сърч“, в което участват: „План инвест Пловдив“ ЕООД, „Инфра Инвест“ ООД, „Сърч Корпорейшън СРЛ“ и „НТСС Консултинженеринг“ ЕООД. Техният договор е за 295 464 лв. с ДДС. Авторският надзор е възложен на ОБЕДИНЕНИЕ „ВИП“, в което са: „ВИА ПЛАН“ ЕООД, „ТРАНСКОНСУЛТ-22“ ООД и „Пътконсулт 2004“ ЕООД. Стойността на договора  е 7 804,20 лв. с ДДС. Авторският надзор за големите съоръжения и пътната връзка ще осъществява „ТРАФИК ХОЛДИНГ“ ЕООД. Техният договор е на стойност 7 680 лв. с ДДС.", "date": "2017.11.02", "title": "През 2018 г. транзитният трафик ще бъде изведен от Ахелой"}
{"url": "http://www.focus-news.net/news/2017/11/02/2453264/darzhavniyat-glava-rumen-radev-golyamoto-predizvikatelstvo-na-nasheto-vreme-e-da-prevarnem-informatsiyata-v-znanie.html", "text": "За да се възползваме от потенциала на дигиталното бъдеще, обществото ни трябва да бъде готово за дълбока трансформация. В днешно време разполагаме с безкрайно много информация, като предизвикателството пред нас е как да превърнем тази информация в знание. Това заяви президентът Румен Радев, който днес в Софийския университет взе участие в конференция на тема “Европа - По пътя към дигитално бъдеще” заедно с президента на Конфедерация Швейцария Дорис Лойтхард, съобщиха от прессекретариата на държавния глава. \r\n“Европа не е изостанала в цифровото си развитие, но със сигурност може и трябва да направи много повече”, призова държавният глава. По думите на президента информацията днес е „оръжие“ – политическо, икономическо и духовно и бъдещето принадлежи на тези общества, които успеят да извършат тази дълбока трансформация и да се възползват от това знание в дигиталната епоха.   \r\nПрезидентът предупреди, че в днешния все по-непредсказуем,  противоречив и конкурентен свят единството на Европейския съюз изисква да бъдем свързани не само в енергиен и транспортен смисъл, но и дигитално. “За да отстояваме благосъстоянието и сигурността на европейските граждани, трябва да имаме свобода на движение на данните”, категоричен беше президентът.   \r\nРумен Радев отбеляза бързото развитие на сектора на комуникациите и информационните технологии в България, като ръстът в него през последните години е 250%. “Хората, които строят дигиталния свят и пишат програмите, които използваме ежедневно, волно или неволно задават и нашите ценности, както и модела на обществените ни отношения. Задачата на нашето поколение е дигиталното развитие да бъде насочвано хуманно и да служи на бъдеща обединена и силна Европа”, каза държавният глава.   \r\n“Днес е правилният момент нашите общества да проведат изключително важната дискусия за това как технологията да подобри демокрациите, в които живеем. Дигитализацията няма граници, но ние се нуждаем от общи регулации и правила, защото демокрацията е неминуемо повлияна от цифровия прогрес на нашите общества. Поздравявам България за това, че акцентира върху дигитализацията в своите приоритети за Председателството на Съвета на Европейския съюз”, заяви Дорис Лойтхард и пожела успех на страната ни за успешното провеждане на това председателство през 2018 г.", "date": "2017.11.02", "title": "Държавният глава Румен Радев: Голямото предизвикателство на нашето време е да превърнем информацията в знание"}
{"url": "http://www.focus-news.net/news/2017/11/02/2453265/gd-granichna-politsiya-po-4-km-koloni-ot-tovarni-avtomobili-ima-na-gkpp-kapitan-andreevo-i-na-gkpp-lesovo.html", "text": "На българо-турската граница на ГКПП \"Капитан Андреево\" и на ГКПП \"Лесово\" има по 4 км колони от товарни автомобили. Това съобщиха от пресцентъра на ГД \"Гранична полиция\". Трафикът на останалите български гранични контролно-пропускателни пунктове е нормален.", "date": "2017.11.02", "title": "ГД \"Гранична полиция\": По 4 км колони от товарни автомобили има на ГКПП \"Капитан Андреево\" и на ГКПП \"Лесово\""}
{"url": "http://www.focus-news.net/news/2017/11/02/2453266/ria-novosti-liderat-na-germanskite-zeleni-se-izkaza-za-zapazvane-na-sanktsiite-sreshtu-rusiya.html", "text": "Лидерът на партията „Зелените“, която участва в преговорите за сформиране на ново коалиционно правителство в Германия, Джем Йоздемир, се изказа за съхраняване на антируските санкции, предава РИА Новости, като се позовава на публикация в немския вестник Abendzeitung Muenchen.\r\n“Ние виждам причина за отмяна на санкциите, тъй като Русия не е дала повод за това“, заяви Йоздемир, преди началото на преговорите за коалиция в Берлин.\r\nПо-рано германският канцлер Ангела Меркел заяви, че санкциите по отношение на Русия ще бъдат отменени, когато за тях няма повод.\r\nАгенция „Фокус“ припомня:\r\nОт 18 октомври, в Германия се водят предварителни преговори за сформирането на коалиционно правителство. В случай на успех, в Германия може да бъде създадена т.нар. „коалиция Ямайка“(по цветовете на партиите, които биха участвали в нея – Съюза (ХДС/ХСС), Свободната демократическа партия и Зелените). Меркел заяви, че преговорите ще бъдат сложни.\r\nПревод и редакция:", "date": "2017.11.02", "title": "РИА Новости: Лидерът на германските „Зелени“ се изказа за запазване на санкциите срещу Русия"}
{"url": "http://www.focus-news.net/news/2017/11/02/2453267/afp-ispanski-sadiya-se-razporedi-za-aresta-na-osem-chlena-ot-otstranenoto-katalunsko-pravitelstvo.html", "text": "Испански съдия разпореди ареста на осем члена от отстраненото каталунско правителство, за да дадат допълни обяснения за ролята им в действията на регионалния парламент, водещи към независимост от Испания, предава AFP, като се позовава на информация от испанските съдебни власти.\r\nСред арестуваните лица е и Ориол Хункерас, заместникът на бившия лидер Карлес Пучдемон,който се намира в Белгия и отказа да се яви в съда в Мадрид, въпреки че получи призовка.Агенция \"Фокус\" припомя: \r\nБившите членове на президиума на каталонския парламент са обвинени в измяна, организиране на метеж и злоупотреба с обществени средства. Те може да получат присъда до 30 години затвор.\r\nНа 27 октомври, Каталунският парламент прие резолюция за обявяване на независимост на Каталуния, а испанския сенат, от своя страна, утвърди прилагането на член 155 от испанската конституция. Премиерът Мариано Рахой отстрани от длъжност членовете на женералитета, разпусна регионалния парламент и обяви провеждането нови избори в Каталуния през декември.\r\nПревод и редакция:", "date": "2017.11.02", "title": "AFP: Испански съдия се разпореди за ареста на осем члена от отстраненото каталунско правителство"}
{"url": "http://www.focus-news.net/news/2017/11/02/2453269/stefan-shivachev-regionalen-istoricheski-muzey-plovdiv-pritezhavame-postoyanna-ekspozitsiya-posvetena-na-9-ti-pehoten-plovdivski-polk.html", "text": "Регионалният исторически музей в Пловдив притежава постоянна експозиция, посветена на 9-ти пехотен Пловдивски полк. Това съобщи в предаването „Със славната 2-ра Тракийска дивизия – За честта на България“ по Радио „Фокус”- Пловдив Стефан Шивачев, директор на музея. „За нас е важно това, че успяхме да създадем тази постоянна експозиция, която се радва на много голям интерес”, каза Шивачев. В музея притежават една огромна колекция от оръжие, боеприпаси, военни принадлежности и богат снимков материал, който е събиран и попълван благодарение на една акция, с която са били помолени наследниците на войните от 9-ти пехотен Пловдивски полк да предоставят на музея всичко, което притежават от техните дядовци и прадядовци. Така преди 6 години постоянната музейна експозиция е вече факт и тя се намира в сградата на музея на площад „Съединение”. „Експозицията разказва за изключителната военна история на полка”, каза Шивачев. „Проведохме и една експедиция, в продължение на три години, по пътя на 9-ти пехотен полк в Беломорието, в Източна Тракия, в Македония, на територията на днешна Гърция, там, където са воювали войните от полка и сега в момента ние имаме заснети тези паметни места”, добави Стефан Шивачев. По думите му бойните действия на полка протичат извън територията на България и големите български военни победи също са били извън днешните предели на България.\r\nВ момента в музея е подредена и още една изложба, която е посветена на Първата световна война, добави Стефан Шивачев.\r\nЦветана ТОНЧЕВА", "date": "2017.11.02", "title": "Стефан Шивачев, Регионален исторически музей – Пловдив: Притежаваме постоянна експозиция, посветена на 9-ти пехотен Пловдивски полк"}
{"url": "http://www.focus-news.net/news/2017/11/02/2453270/validiraha-poshtenska-marka-po-povod-20-godishninata-ot-sazdavaneto-na-regulatora-v-oblastta-na-saobshteniyata.html", "text": "Заместник-министърът на транспорта, информационните технологии и съобщенията Димитър Геновски и Председателят на Комисия за регулиране на съобщенията д-р Веселин Божков валидираха пощенска марка по повод 20 годишния юбилей от създаването на българския независим регулатор в областта на съобщенията. Това съобщиха от пресцентъра на КРС. Димитър Геновски подчерта, че двете десетилетия зад гърба на една институция са израз на устойчивост и сериозна работа и през всички тези години Министерството работи в тясно сътрудничество с Комисията за адаптиране на законодателството ни с правната рамка на Европейския съюз. \r\n„През изминалите години се утвърдихме като авторитетна институция“ каза председателят на КРС д-р Веселин Божков. Той изброи най-важните постижения на регулатора: цените на едро във фиксирани и мобилни мрежи бяха понижени многократно, средните цени на мобилните повиквания към други мрежи през последните години намаляха повече от 5 пъти -  от 36 ст./мин през 2007 г. до под 7 ст./мин днес; успешно беше въведена преносимостта на номерата - пренесени са почти 2 млн. мобилни номера и 500 хил. броя фиксирани; осигурено беше ефективното прилагане на Регламента за роуминга и др.. Председателят отбеляза нарастването и на международният престиж на КРС, която е председателствала Мрежата на далекосъобщителните регулатори на държавите-членки на Международната организация по франкофонията (FRATEL) и Групата на европейските регулатори на пощенски услуги (ERGP). През настоящата година г-н Веселин Божков изпълнява функциите на Заместник-председател на Групата. \r\nЗам.-министър Геновски и председателят на КРС Веселин Божков изразиха своята увереност, че двете институции ще продължат своята съвместна работа за подпомагане на бъдещата мащабна законодателна реформа в областта на електронните съобщения в рамките на първото Българско председателство на Съвета на Европейския съюз.", "date": "2017.11.02", "title": "Валидираха пощенска марка по повод 20-годишнината от създаването на регулатора в областта на съобщенията"}
{"url": "http://www.focus-news.net/news/2017/11/02/2453271/varna-zasedanieto-na-okrazhniya-sad-za-smartta-na-chetirima-rabotnitsi-uchastvali-v-razrushavaneto-na-hotel-veronika-be-otlozheno.html", "text": "Поради представен болничен лист до 5 ноември от един от обвиняемите  – Пламен Н., и устно уведомление от адвокат Димитър Димитров днешното заседание на Окръжен съд  – Варна за смъртта на четирима работници, участвали в разрушаването на хотел „Вероника“, беше отложено. Това съобщиха от пресцентъра на Окръжен съд – Варна. Пламен Н. е от фирма „Бултранспорт груп“ ЕООД, подизпълнител на обекта, който бил координатор по здравословни и безопасни условията на труд и отговорник на срутилият се обект.\r\nДелото ще продължи на 8-и ноември от 9.00 часа.", "date": "2017.11.02", "title": "Варна: Заседанието на Окръжния съд за смъртта на четирима работници, участвали в разрушаването на хотел „Вероника“, бе отложено"}
{"url": "http://www.focus-news.net/news/2017/11/02/2453272/tass-dogovorat-za-pravniya-statut-na-kaspiysko-more-mozhe-da-bade-podpisan-dogodina.html", "text": "Договорът за правния статут на Каспийско море може да бъде подписан догодина. Това заяви пред журналистите специалният представител на президента на Русия по въпросите на хуманитарното и икономическото сътрудничество с държавите от каспийския регион Рамазан Абдулатипов, предава ТАСС.\r\n„Мисля, че това (подписването на договора за статута на Каспийско море) може да стане на срещата на върха, която ще се проведе в Астана, най-вероятно, в началото на следващата година“, отбеляза той.\r\nСпециалният представител на президента напомни, че обсъжданията на статута на Каспийско море се водят вече 20 години, но базовият документ така и не е подписан до момента.\r\n„Ако бъде подписана дългоочакваната конвенция, това ще активизира, и хуманитарното, и икономическото сътрудничество в този регион“, уверен е Абдулатипов.Агенция „Фокус“ припомня:\r\nВъпросът за статута на Каспийско море остава ключова тема, по време на обсъжданията на срещите на върха на прискапийските държави. За първи път лидерите на петте страни (Русия, Азербайджан, Иран, Казахстан и Туркменистан) се срещнаха през 2002 година в Ашхабад. Втората каспийска среща на върха се проведе в Техеран през 2007 година, третата – в Баку през 2010 година, четвъртата – в Астрахан през 2014 година, а следващата среща ще бъде в Казахстан през 2018 година.\r\nПревод и редакция:", "date": "2017.11.02", "title": "ТАСС: Договорът за правния статут на Каспийско море може да бъде подписан догодина"}
{"url": "http://www.focus-news.net/news/2017/11/02/2453273/varna-anita-meyzer-obzhalva-prisadata-si.html", "text": "До Апелативен съд – Варна е постъпила въззивна жалба от адвоката на Анита Ж., който обжалва присъдата „лишаване от свобода“ от 4 години и 6 месеца и размера на исковата молба на гражданския ищец -150 000 лв. Това съобщиха от пресцентъра на Окръжен съд – Варна. Въззивна жалба до Апелативен съд – Варна е подадена и от Петранка Д., наследник на починалия Николай Д., в която се иска увеличаване на присъда „лишаване от свобода“, както и увеличение на размера по гражданския иск до максималния – 300 000 лв.", "date": "2017.11.02", "title": "Варна: Анита Мейзер обжалва присъдата си"}
{"url": "http://www.focus-news.net/news/2017/11/02/2453274/predstoyashti-sabitiya-v-stranata-za-3-noemvri-agentsiya-fokus.html", "text": "***\r\nОт 09.00 часа в зала „Средец“ на „София хотел Балкан“ вицепрезидентът Илияна Йотова ще участва в откриването на  конференцията „Youth in Europe-better Europe“.\r\n***\r\nОт 09.00 часа Народното събрание ще проведе заседание. \r\n***\r\nОт 10.00 часа в района на Военната академия „Г. С. Раковски“ министърът на отбраната Красимир Каракачанов и началникът на отбраната генерал-лейтенант Андрей Боцев ще участват в тържествения ритуал за връчване на дипломите на слушателите от „Випуск 2017” на академията.\r\n*** \r\nОт 11.00 часа в зала „Марица“ на хотел „Хисар“ министърът на европредседателството Лиляна Павлова ще участва в информационно събитие по проект „Българското председателство на Съвета на ЕС в Европейската година на културното наследство 2018 към предстоящото домакинство на гр. Пловдив за европейска столица на културата през 2019 г“.\r\n***\r\nОт 11.00 часа в галерия „Средец“ в Министерството на културата министър Боил Банов ще награди  проф. Божидар Димитров за изключителния му принос в развитието и утвърждаването на българската култура и национална идентичност.\r\n***\r\nОт 11.45 часа в зала „София“ на Гранд хотел София ще бъде подписан двустранният протокол от, Първото заседание на междуправителствената комисия за икономическо сътрудничество между Република България и Унгария, както и Меморандуми за сътрудничество между ИАНМСП, БАИ и Унгарската Национална Търговска къща. От 12.00 ч. е предвиден брифинг за медиите, в който  ще участват министърът на икономиката Емил Караниколов, министърът на външните работи и търговията на Унгария  Петер Сиярто и вицепремиерът Валери Симеонов. \r\n***\r\nОт 14.30 часа в голямата зала на учебния център на Агенцията за ядрено регулиране (бул. “Шипченски проход” № 69) председателят на АЯР ст.н.с.д-р Лъчезар Костов ще връчи на г-н Иван Андреев, изпълнителен директор на АЕЦ „Козлодуй” лицензия за удължаване срока на експлоатация на 5 блок на атомната централа. На събитието ще присъства министър Теменужка Петкова.\r\n***\r\nОт 15.00 часа в зала „П.Р. Славейков“ в сградата на Община Стара Загора министърът за Българското председателство на Съвета на Европейския съюз (ЕС) 2018 Лиляна Павлова и нейният екип, със съдействието на Община Стара Загора и ЕИЦ Европа Директно, организират среща-дискусия за предизвикателствата в приоритетите председателството. В срещата ще се включи и евродепутатът Ева Майдел, която ще представи младежките политики и инициативи на Европейския парламент.\r\n***\r\nВ Големия салон на Българската академия на науките ( ул. „15-ти ноември“ 1) Институтът за български език „Проф. Любомир Андрейчин“ – БАН организира второ издание на форума „Изследователски подходи в обучението по български език“.\r\n***\r\nОт 09.30 часа 2 състав на Софийския градски съд ще заседава по делото срещу Стефан Ст., обвинен за убийството на Виола Николова (чл.116 НК).\r\n***\r\nОт 09.30 часа в зала 5 Зала 5 на Столична община ще бъде разглеждан доклад за поставяне на временна художествена инсталация „Бронзовата къща“ на пл. „Княз Александър І“ за периода януари- декември 2018. \r\n***\r\nОт 10.00 часа в Дирекция „Инспекция по труда“ ще се проведе информационен ден по повод 110 години от създаването на Инспекцията по труда.\r\n***\r\nОт 10.00 часа 1 състав на Софийския градски съд ще заседава по делото срещу Огнян Д. и Борис Б. (чл.255-257 НК).\r\n***\r\nОт 10.00 часа в Заседателна зала, район „Средец“,  ул. „Леге“  №6 ще се проведе пресконференция по повод завършването  по проект за повишаване на иновативния капацитет на служителите на районната администрация в район „Средец“ с финансовата подкрепа на Столична община.\r\n***\r\nОт 10.30 часа в Клуба на народния представител ще бъде открита благотворителна изложба-базар в подкрепа на онкоболните деца у нас.\r\n***\r\nОт 10.30 часа в къща-музей „Борис Христов” официално ще бъдат представени данните от национално проучване за информираността на българите относно захарния диабет.\r\n***\r\nОт 11.00 часа в зала „Изток“ на Народното събрание представители на ПГ на ГЕРБ организират публично представяне на Законопроекта за българска автомобилна камара.\r\n***\r\nОт 11.00 часа в сградата на лъчецентъра на УСБАЛО (ул. „Пловдивско шосе“ 6) ще се проведе пресконференция за инициативата на шест държавни и общински болници в София - УСБАЛО, Първа САГБАЛ „Света София“, ВМА, УМБАЛ „Александровска“, УМБАЛ „Св. Анна“, Пета МБАЛ – София в подкрепа на борбата с рака на простата.\r\n***\r\nОт 19.00 часа галерия „Академия\" в Софийската опера ще се състои премиерата на операта „Кармен“ от Жорж Бизе.\r\n***\r\nОт 09.00 часа в зала 114 на Учебен корпус 1 в ЮЗУ „Неофит Рилски“ ще се състои Международна конференция по Дигитална култура и общество.\r\n***\r\nОт 14.00 часа в зала 5 на Община Благоевград 100 домакинства ще получат компостери за домашна употреба. \r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник от ПП ГЕРБ – Варна Борислав Нанков организира приемна за граждани. \r\n***\r\nОт 13.30 часа в Интерхотел Велико Търново ще бъде открита „Академия за акушерки“.\r\n***\r\nОт 19.00 часа МДТ „К.Кисимов“, голяма зала, ще бъде представен спектакълът на ФТФ „Търновска царица“.\r\n***\r\nОт 17.30 часа в Художествена галерия - Добрич Драгни Драгнев  ще представи своята последна книга „Времето на лирическия герой“.\r\n***\r\nОт 12.30 часа в заседателната зала на Община Дупница ще се проведе среща на тема „Възможности за реализация на младите хора в община Дупница”.\r\n***\r\nОт 12.00 часа в читалище „Братство” ще се проведе семинар на тема „Индивидуалност на терапията при хората с редки болести, медицински екип и семейство”. \r\n***\r\nОт 10.00 часа в сградата на Младежки център – Пловдив (на Гребната база) заместник-министърът на регионалното развитие и благоустройството Деница Николова ще открие кръгла маса, на която ще представи приоритетите за предстоящото Председателство на Съвета на Европейския съюз в ресора на регионалното министерство. \r\n***\r\n От 18.30 часа в Първа аудитория на Аудиторния комплекс на Медицинския университет ще се състои официалното откриване на 32-рата Национална среща на Асоциацията на студентите по медицина в България. Събитието ще продължи до 5 ноември.\r\n***\r\nОт 18.00 часа Сдружение „Брод“  и Клубът на дейците на културата ще представят новия, 14-ти брой на единственото русенско списание за литература и култура „Брод“.\r\n***\r\nОт 18.00 часа в Голяма зала на Доходно здание ще бъде даден стартът на поредното издание на София Филм Фест.\r\n***\r\nОт 16.00 часа, в зала 1 на Родопския драматичен театър ще се проведе пресконференция по повод премиерата на спектакъла „Палежи и грабежи“ по разкази и пиеси на Николай Хайтов, драматургия и режисура Юрий Дачев.\r\n***\r\nОт 18.00 часа в зала „Петър Стайков“ в Клуба на дейците на културата ще бъде представена автобиографична книга на Бисер Киров.\r\n***\r\nОт 10.00 часа в  Парк-Хотел ,,Стара Загора”, зала „Береника“, ул. „Хан Аспарух“ 50, ще се проведе бизнес обучение - семинар на тема „Онлайн търговията и възможностите пред малките и средните предприятия за увеличаване на продажбите“.\r\n***\r\nОт 10.00 часа в общинската зала 2 ще се проведе Информационен ден по повод 110 години от създаването на Главната инспекция по труда и организираната Седмица на отворените врати.\r\n***\r\nОт 17.00 часа в НЧ „Войвода Генчо Къргов – 1920” ще се проведе среща-разговор с народния представител ГЕРБ-Стара Загора Емил Христов.\r\n***\r\nОт 17.00 часа в Арт фоайе на Радио Стара Загора ще се състои XXXIV Национален младежки конкурс за поезия „Веселин Ханчев“. От 18.00 часа в Регионален исторически музей, ІV експозиционно ниво, ще се състои награждаване и рецитал на отличените млади творци в ХХХІV издание на конкурса.\r\n***\r\nОт 17.30 часа в РБ „Захарий Княжески“, зала I етаж, ще се състои представяне на книгите „С дъх на лавандула и маслини” и „Есенно матине”.\r\n***\r\nОт 18.00 часа в зала „Лубор Байер“ ще бъде представена Самостоятелна изложба на Татяна Полихронова.", "date": "2017.11.02", "title": "Предстоящи събития в страната за 3 ноември (Агенция „Фокус“)"}
{"url": "http://www.focus-news.net/news/2017/11/02/2453275/sport-grigor-dimitrov-zagubi-ot-dzhon-isnar-s-12-seta-v-parizh.html", "text": "Първата ракета на България Григор Димитров загуби от Джон Иснър с 1:2 сета (6:7, 7:5, 6:7 в отделните части) и отпадна на осминафиналната фаза на турнира от сериите „Мастърс“ в Париж.", "date": "2017.11.02", "title": "Спорт: Григор Димитров загуби от Джон Иснър с 1:2 сета в Париж"}
{"url": "http://www.focus-news.net/news/2017/11/02/2453276/stefan-shivachev-rim-plovdiv-izyasneni-sa-imenata-na-pochti-vsichki-voini-ot-9-ti-pehoten-plovdivski-polk-zaginali-vav-voynite-za-natsionalno-obedinenie.html", "text": "Изяснени са имената на почти всички воини от 9-ти пехотен Пловдивски полк, загинали във войните за национално обединение. Това каза в предаването „Със славната 2-ра Тракийска дивизия – За честта на България“ по Радио „Фокус”- Пловдив Стефан Шивачев, директор на Регионален исторически музей - Пловдив. „Те вече са вкарани в една база данни и ще бъдат качени в интернет”, добави Шивачев. По думите му в музея в Пловдив непрекъснато идват наследници на воините от 9-ти пехотен полк, които издирват информация за своите близки от полка – дядовци и прадядовци. „По този начин ние успяхме да върнем една история, която беше като че ли безвъзвратно изгубена”, посочи Шивачев. След 1944 година полкът претърпява трансформации. В началото на 60-те години са разрушени казармите и започва дислоцирането му. „В продължение на три-четири десетилетия като че ли беше заличена тази памет, която е една от най-ценните части на нашата история след Освобождението”, каза още Стефан Шивачев. „Защото 9-ти пехотен Пловдивски полк няма загубено сражение, няма пленено знаме”, добави той. Стефан Шивачев припомни историята с поручик Хлебаров, който увива знамето около себе си, взима и сандъка с парите на полка и успява да премине през цяла Македония и през западните части на България, в края на октомври 1918 година, за да достигне до Пловдив. По този начин е спасено знамето и честа на полка, както и финансовите му средства.\r\nЦветана ТОНЧЕВА", "date": "2017.11.02", "title": "Стефан Шивачев, РИМ – Пловдив: Изяснени са имената на почти всички воини от 9-ти пехотен Пловдивски полк, загинали във войните за национално обединение"}
{"url": "http://www.focus-news.net/news/2017/11/02/2453277/ministar-nikolina-angelkova-predvizhdanoto-zveno-za-kontrol-v-turizma-shte-ima-6-regionalni-strukturi-v-borovets-bansko-pamporovo-varna-dobrich-i-burgas.html", "text": "Идеята е звеното за контрол, което предвиждаме, да има и шест регионални структури – в Боровец, Банско, Пампорово, Варна, Добрич и Бургас. Да обхваща Черноморските и основните ни зимни курорти. Това посочи министърът на туризма Николина Ангелкова по време на срещата си бранша и институциите, на които обсъждат готовността на курорта Боровец за зимния сезон, предаде репортер на Агенция „Фокус“. „Новото при нас е свързано от една страна с основния приоритет, който нашето правителство е заложило – намаляване на административната тежест. От друга страна – транспонирането на Директивата за пакетните пътувания и създаването на специализирано звено за контрол“, припомни министър Ангелкова и подчерта, че това ще залегни в бъдещи промени в Закона за туризма, които предстоят да бъдат внесени в парламента до края на ноември месец. \r\n„Хубавото е, че от януари до август месец в Боровец се наблюдава ръст на туристите, както чуждестранни, така и български, който е в рамките на около 10%. Над 100 000 туристи са посетили курорта през месеците януари – август, което е изключително добре. Макар и с много малки стъпки, ние имаме възможността да превърнем Боровец в целогодишен курорт“, почерта министър Ангелкова пред участниците на срещата. \r\n„За нас, Министерството на туризма, са много важни тези общи срещи, защото те ни позволяват да имаме обратна връзка и да надграждаме това, което е постигнато. Знаете, че само за миналата година имаме ръст от около 19,5% на зимния туристически сезон. Общо 1,4 млн. хил. чуждестранни туристи са посетили нашата страна“, допълни още тя.", "date": "2017.11.02", "title": "Министър Николина Ангелкова: Предвижданото звено за контрол в туризма ще има 6 регионални структури - в Боровец, Банско, Пампорово, Варна, Добрич и Бургас"}
{"url": "http://www.focus-news.net/news/2017/11/02/2453278/stara-zagora-vazstanoveno-e-dvizhenieto-po-pat-iii-565-cherna-gora-partizani-v-rayona-na-paten-vazel-s-cherna-gora.html", "text": "Възстановено е движението по път III-565 Черна гора – Партизани, в района на пътен възел с. Черна гора. Това съобщиха от пресцентъра на Агенция \"Пътна инфраструктура\".\r\nТрафикът временно се осъществяваше в една лента, поради ПТП.", "date": "2017.11.02", "title": "Стара Загора: Възстановено е движението по път III-565 Черна гора – Партизани, в района на пътен възел с. Черна гора"}
{"url": "http://www.focus-news.net/news/2017/11/02/2453279/sliven-lichni-ili-mezhdusasedski-problemi-sa-nay-chestiyat-povod-grazhdani-da-tarsyat-sadeystvie-na-obshtinata.html", "text": "Лични или междусъседски проблеми са най-честият повод граждани да търсят съдействие на Община Сливен. Това стана ясно по време на приемния ден на кмета Стефан Радев и неговите заместници, съобщиха от пресцентъра на Община Сливен. Майка на младеж с увреждания е потърсила съдействие за осигуряване на транспорт за сина й до училище. Била е поискана намесата на кмета на общината заради отношения във вход на жилищен блок, както и за наличието на безстопанствени животни в междублоково пространство в сливенски квартал. Имало е молби за премахване на гаражи, поставени в междублоково пространство, и за настаняване в общинско жилище. Преобладаващата част от записалите се за приемния ден на заместник-кмета Пепа Чиликова са били  свързани с лични проблеми. Беше отправена молба за преместване на дете в друга детска градина. Имаше питане по служебен въпрос от страна на учителка.\r\nКъм заместник-кмета по устройство на територията и строителството Стефан Кондузов бяха отправени молби за стартиране процедура за регулация и за поставяне на улична лампа. Румен Иванов, заместник- кмет по финанси и общинска политика прие граждани по лични въпроси.\r\nКметът, заместник-кметовете и секретарят на общината приемат граждани всеки първи четвъртък от месеца. Записването става от 8.30 часа в Центъра за административно обслужване на гражданите два дни преди приемния ден.", "date": "2017.11.02", "title": "Сливен: Лични или междусъседски проблеми са най-честият повод граждани да търсят съдействие на Общината"}
{"url": "http://www.focus-news.net/news/2017/11/02/2453280/vitsepermierat-ekaterina-zaharieva-vazhno-e-da-zhiveem-v-stabilen-region-s-demokratichni-sasedi.html", "text": "Важно е да живеем в стабилен регион с демократични съседи. Това каза вицепремиерът и министър на външните работи Екатерина Захариева в предаването \"Още от деня\" по БНТ. Захариева заяви, че по време на председателството на България на Съвета на ЕС страната ни ще се стреми към това регионът да е стабилен, а съседните ни държави да са демократични и проспериращи. Тя изрази надеждата, че договорът с Македония ще бъде ратифициран следващата седмица в Народното събрание.\r\nПо въпроса с името на Македония, Екатерина Захариева заяви, че България отдавна е признала държавата под името Република Македония. \"Важно е да се срещат хората, да подобрим инфраструктурата между двете държави. 500 хил. македонски граждани посещават България, а 350 хил. българи ходят в Македония. Въпросът е как ще се прилага този договор. От управляващата опозиция езикът към България е съвсем различен. Силният национализъм и кампанията срещу съседите показаха, че не водят до резултати\", коментира тя. \r\nЕкатерина Захариева заяви, че ще се сформира комисия за историята, като целта ще е да не се политизира.\r\nВицепремиерът подчерта, че за интеграцията на Западните Балкани отговорност трябва да поемат и европейските лидери, за което има сигнали. \"Постигнахме силна подкрепа от страна на европейските институции. Посланието ни е, че не можем да направим реформите вместо тях. На Балканите не сме най-развитият регион, така че целта не е да се самоизтъкваме, а целта е да помогнем с каквото можем\", отбеляза Захариева.\r\nСпоред министъра на външните работи хората разбират важността на Европредседателството и интеграцията на Западните Балкани.\r\n\"Ротационното председателство е веднъж на 14 години и не се знае дали ще продължи. Все повече чувам от хората темата Западни Балкани и те разбират, че това е добро за България\", каза още Захриева.\r\nПо въпроса за правосъдната реформа Екатерина Захариева отбеляза, че от Европа се очаква напредък по важните обществени дела, като добави, че единствено приемането на Антикорупционния закон няма да е достатъчно.\r\nЗахариева заяви, че вярва в справедливостта на испанското правителство по въпроса са с Каталуния.", "date": "2017.11.02", "title": "Вицепермиерът Екатерина Захариева: Важно е да живеем в стабилен регион с демократични съседи"}
{"url": "http://www.focus-news.net/news/2017/11/02/2453281/the-new-york-times-kak-rusiya-obarna-amerikantsite-edni-sreshtu-drugi.html", "text": "Депутатите извадиха на бял свят куп политически реклами, поръчани от свързани с Русия лица, публикувани в социалните мрежи „Фейсбук“ и „Туитър“, които, според тях, показват широкомащабните усилия на Кремъл да всее разделение сред американските избиратели по въпроси като расата, полицейското насилие и религията, пише авторитетното американско издание The New York Times.\r\nСпоред редакцията, свързани с Русия агенти са създали фалшиви профили, които са пускали материали, достигащи до целеви групи, които се интересуват от въпроси като полицейското насилие спрямо техните социални групи, както и други профили, от които са призовавали за засилване на сигурността по границите на САЩ, насочени към противници на имиграцията.  Една от публикациите изобразява канадска борба между Христос и дявола. „Сатаната: Ако аз спечеля, печели Клинтън“, пише в заглавието.\r\nСъдържанието на рекламите, някои от които бяха известни на обществото и от по-рано, беше обсъждано по време на втория ден  на изслушванията на юридическите защитници на „Фейсбук“, „Туитър“ и „Гуугъл“ и целяха да им покажат колко настоятелно Русия използва техните платформи, за да развие дезинформационната си кампания. Депутатите и от двете големи американски партии изразиха възмущението си от отговорите, които, според тях, не отговарят на очакванията и настояха компаниите, мастодонти на американския технологичен сектор, да направят повече усилия, за да се справят със ситуацията.\r\nПревод и редакция:", "date": "2017.11.02", "title": "The New York Times: Как Русия обърна американците едни срещу други"}
{"url": "http://www.focus-news.net/news/2017/11/02/2453282/pantaley-memtsov-zam-kmet-na-chepelare-vinagi-sme-podgotveni-za-zimniya-sezon-i-nyamame-pritesneniya-otnosno-zimnoto-poddarzhane-i-otoplitelniya-period.html", "text": "Община Чепеларе няма притеснения относно зимния сезон. Това каза за Радио „Фокус” – Смолян Панталей Мемцов, зам.-кмет на Община Чепеларе. По думите му общината винаги е готова за зимата и тях снегът не ги плаши, а напротив – радва ги. „Ние сме най-високият град в България и живеем, работим, правим бизнес и управляваме обществените процеси при най-трудни атмосферни условия, бих казал, с един продължителен период на отопление и летен прохладен период”, посочи Мемцов.  Зам.-кметът обясни, че във връзка с готовността на общините за зимата, са  имали среща при областния управител на област Смолян, където с писмо от Община Чепеларе са входирали  готовността им по всичко, свързано с посрещането на зимния сезон и по направление безопасност, и по направление проходимост на пътищата.  „Последното, което ни предстои, е, че след 10 дни ще финализираме определянето на фирма, която да почиства курортен комплекс Пампорово – снегопочистване, опесъчаване. В тази връзка имаме кандидатури, техническата документация е наред, остават ценовите нива и определяне на изпълнител”, уточни зам.-кметът.\r\nДаниела БОЙКОВА", "date": "2017.11.02", "title": "Панталей Мемцов, зам.-кмет на Чепеларе: Винаги сме подготвени за зимния сезон и нямаме притеснения относно зимното поддържане и отоплителния период"}
{"url": "http://www.focus-news.net/news/2017/11/02/2453283/ria-novosti-dmitriy-peskov-razkaza-za-pozitivniya-efekt-ot-antiruskite-sanktsii.html", "text": "Независимо от неприятните за Москва санкции, наложени от Вашингтон, те оказват позитивно влияние на икономиката на страната, заяви говорителят на руския президент Дмитрий Песков, предава РИА Новости.\r\nТой реагира по този начин на молба на журналисти да изкоментира точка от американски закон, която задължава властите да следят за това, лицата и компаниите, попаднали в санкционните списъци, да не получават помощ от чужденци.\r\nПесков напомни, че руският президент Владимир Путин нееднократно е говорил за благоприятния ефект от подобни ограничения, но все пак нарече „неприемлива“ екстериториалността на такива закони.Агенция „Фокус“ припомня:\r\nВъв вторник Министерството на финансите на САЩ забрани на американски физически и юридически субекти, от края на 2018 година, да си сътрудничат с руски енергетически компании в сферата на дълбоководните, арктическите и шистовите енергийни проекти. След това, високопоставен представител на Белия Дом уточни, че в това число са включени и руските проекти за дълбоководни тръбопроводи. Водещите руски нефтени компании, като „Роснефт“, „Лукойл“, „Сургутнефтегаз“, „Газпром“ и „Газпром нефт“, попаднаха в санкционните списъци още през 2014 година. Причина за санкциите, според Вашингтон, е кризата в Украйна.\r\nПревод и редакция:", "date": "2017.11.02", "title": "РИА Новости: Дмитрий Песков разказа за позитивния ефект от антируските санкции"}
{"url": "http://www.focus-news.net/news/2017/11/02/2453284/nimh-utre-shte-bade-oblachno-i-na-mesta-shte-prevali-slab-dazhd.html", "text": "През нощта над по-голямата част от страната ще е предимно ясно и тихо. След полунощ от запад облачността, средна и висока, ще започне да се увеличава. Минималните температури ще бъдат между 0° и 5°, в отделни котловини до минус 2°. Утре облачността ще продължи да се увеличава и вплътнява. След обяд, по преминаването на студен атмосферен фронт, на места ще превали слаб дъжд. Вятърът ще се ориентира от запад-северозапад и в Дунавската равнина ще е умерен. Максимални температури между 12° и 17°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.\r\nАтмосферното налягане ще се понижава и ще е по-ниско от средното за ноември.\r\nНад Черноморието облачността ще се увеличи и до вечерта на места ще превали слаб дъжд. Югозападният вятър ще се ориентира от северозапад и ще се усили. Максимални температури на въздуха: 16°-17°. Температурата на морската вода е 14°-15°. Вълнението на морето ще бъде 1-2 бала. Над планините ще преобладава облачно време. След обяд и вечерта на места ще превали слаб дъжд, над 1800 метра – слаб сняг. През нощта срещу събота с понижението на температурите и на височина 1500 метра дъждът ще премине в сняг. Ще духа силен вятър от запад-северозапад. Максимална температура на височина 1200 метра около 10°, на 2000 метра – около 2°.\r\nПрез нощта срещу събота на места в източната половина от страната и планините ще превали слаб дъжд, над 1500 м – слаб сняг. От север-северозапад за кратко ще нахлуе малко по-студен въздух. В събота през по-голямата част от деня облачността ще е все още значителна, с тенденция по-късно от северозапад да започне да намалява. На отделни места са възможни и слаби превалявания. В Източна България ще духа слаб до умерен североизточен вятър. В неделя и понеделник вятърът ще се ориентира от изток-югоизток и дневните температури ще се повишат. Облачността ще е разкъсана, сутрин по поречието на Дунав и в източните райони ще има значителна ниска облачност, на места - мъгла или намалена видимост. Повече слънце ще има в часовете около и след обяд, както и в планините.", "date": "2017.11.02", "title": "НИМХ: Утре ще бъде облачно и на места ще превали слаб дъжд"}
{"url": "http://www.focus-news.net/news/2017/11/02/2453285/afp-prezidentat-na-islandiya-dade-mandat-na-zelenite-da-sformirat-pravitelstvo.html", "text": "Президентът на Исландия Гудни Йоханесон даде мандат на „Ляво-зеленото движение“ и неговия лидер Катрин Якобсдотир да сформира правителство, след като партията спечели предсрочните парламентарни избори в страната, проведени миналата седмица, предава AFP.\r\n„Имам официален мандат да се опитам да сформирам правителство“, заяви лидерът на „Зелените“, след като беше на посещение при президента на страната.\r\nПревод и редакция:", "date": "2017.11.02", "title": "AFP: Президентът на Исландия даде мандат на „Зелените“ да сформират правителство"}
{"url": "http://www.focus-news.net/news/2017/11/02/2453286/aktsenti-v-sutreshniya-blok-dobro-utro-balgariya-na-3-noemvri.html", "text": "Столична община получи награда от международно жури – за самото отличие, за обектите, които са изпълнени през 2017 г. и какво предстои да се прави през следващата година по пътната инфраструктура – ще попитаме зам.-кмета в сектор „Транспорт“ Евгени Крусев. За терора в сърцето на Америка – отново 16 години по-късно, събеседник по темата при нас в студиото ще бъде експертът по антитероризъм Христо Смоленов. \r\nЗа проблемите пред пчеларите и каква година бе 2017-та за тях. По темата ще разговаряме с Димитър Стефанов, кмет на Тутракан и притежател на стотици кошери. \r\nОт темите от страната ще се съсредоточим първо върху Варненско. Влагозапасът в района на Източна България е подобрен значително след падналите обилни превалявания през месец октомври. Според агрометеоролозите във Варна наличната влага ще се отрази благоприятно на засетите вече есенници. Повече ще научим от репортера ни във Варна Марияна Валентинова. \r\nЗа Военното гробище и параклиса \"Св. Архангел Михаил\" във връзка със Задушница ще ни разкаже в репортаж кореспондентът ни Жулиета Николова.\r\nТези и още теми в „Добро утро, България“ от 6.00 до 10.00 с водещ Милослава Ангелова.", "date": "2017.11.02", "title": "Акценти в сутрешния блок „Добро утро, България“ на 3 ноември"}
{"url": "http://www.focus-news.net/news/2017/11/02/2453287/inzh-atanas-stoilov-kmet-na-aksakovo-blizo-265-000-leva-sa-prognoznite-sredstva-po-zimnoto-poddarzhane.html", "text": "264 985 лева са прогнозните средства по зимното поддържане за зима 2017/2018 година, планирани от трансферите от Централния бюджет за зимно поддържане и снегопочистване на общинските пътища за 2017 и 2018 година. Това каза в интервю за Радио „Фокус“ – Варна инж. Атанас Стоилов, кмет на Община Аксаково. „Община Аксаково е готова за предстоящия зимен сезон. Има действащ договор с фирма за зимно поддържане през 2017 – 2018 година, обезпечен с необходимата техника за добро почистване на пътната и уличната мрежа на територията й“, заяви кметът. Той допълни, че основен проблем за Общинския щаб през зимните месеци се явяват периодичните затваряния на пътните отсечки от третокласната републиканска пътна мрежа – участъците Варна – Добрич, Аксаковска панорама – Кичево – Оброчище, както и Виница – Кичево – Оброчище. „Поради тази причина най-трудни за поддържане са пътните отсечки Ботево – в участъка от път Варна – Добрич до Крумово, в участъка от Пясъчник до Ботево, в участъка за Радево и в участъка от Ботево до Бояна, Любен Каравелово – в участъка от път Варна – Добрич до Любен Каравелово,  което от своя страна блокира достъпа и до с. Водица и с. Засмяно“, посочи кметът инж. Атанас Стоилов.\r\nМарияна ВАЛЕНТИНОВА", "date": "2017.11.02", "title": "Инж. Атанас Стоилов, кмет на Аксаково: Близо 265 000 лева са прогнозните средства по зимното поддържане"}
{"url": "http://www.focus-news.net/news/2017/11/02/2453288/benyamin-netanyahu-kam-tereza-mey-ako-ne-premahnesh-sdelkata-s-iran-tryabva-da-ya-popravish.html", "text": "Министър-председателят на Израел Бенямин Нетаняху смекчи позицията си относно ядрената сделка с Иран в четвъртък, обяснявайки, че най-важната цел е тя да бъде поправена, а не да бъде отменяна, пише израелското издание The Jerusalem Post.\r\nТой говори за сделката от 2015 година, целяща да забави развитието на иранската ядрена програма, по време на срещата си с британския си колега Тереза Мей, проведена на Даунинг стрийт номер 10, където е нейната официална резиденция.\r\n„Целта, която имам предвид, не е запазването или отмяната на сделката. Тя е подобряването й и поправянето на основните грешки“, заяви Нетаняху.\r\nМей и Нетаняху не са на едно мнение за споразумението, като британският премиер смята, че тя предотвратява добиването на ядрени оръжия от страна на Иран, докато Нетаняху вярва, че сделката позволява на Техеран да се сдобие с тях в бъдеще. Още в началото на срещата Мей е заявила, че няма да разваля Съвместния всеобхватен план за действие(СВПД).\r\nОт своя страна, израелският премиер е заявил, че ако тя иска да запази сделката, то трябва да действа, за да нанесе нужните поправки, които да гарантират, че Иран няма да стане ядрена сила.\r\nПревод и редакция:", "date": "2017.11.02", "title": "Бенямин Нетаняху към Тереза Мей: Ако не премахнеш сделката с Иран, трябва да я поправиш"}
{"url": "http://www.focus-news.net/news/2017/11/02/2453289/plovdiv-na-3-noemvri-se-zatvarya-za-dvizhenie-chast-ot-ul-dame-gruev.html", "text": "На 3 ноември се затваря за движение част от ул. „Даме Груев“ в Пловдив, в отсечката между бул. „Кукленско шосе” и ул. „Братя Бъкстон“. Това съобщиха за Радио „Фокус“ – Пловдив от ръководството на ОП „Организация и контрол на транспорта“. Причина за предстоящото временно ограничение на движението е авариен ремонт на магистрален водопровод, като то ще е валидно за времето от 09.00 до 15.00 часа. Маршрутът  на автобусите по линия  №37 от вътрешноградския транспорт се променя двупосочно.\r\nТони МИХАЙЛОВ", "date": "2017.11.02", "title": "Пловдив: На 3 ноември се затваря за движение част от ул. „Даме Груев“"}
{"url": "http://www.focus-news.net/news/2017/11/02/2453290/sofiya-politseyska-operatsiya-se-provezhda-v-tsiganskata-mahala-v-rayona-na-bul-konstantin-velikov.html", "text": "Полицейска операция се провежда в циганската махала в района на бул. \"Константин Великов\", предаде репортер на Агенция \"Фокус\". На място има полицейски бус, около 10 патрулки и 15 униформени служители.", "date": "2017.11.02", "title": "София: Полицейска операция се провежда в циганската махала в района на бул. \"Константин Великов\""}
{"url": "http://www.focus-news.net/news/2017/11/02/2453291/tsveta-karayancheva-zam-predsedatel-na-ns-predstoyashtiyat-vot-na-nedoverie-e-vazmozhnost-pravitelstvoto-da-reklamira-vsichko-koeto-e-napravilo-poslednite-6-mesetsa.html", "text": "Предстоящият вот на недоверие е възможност правителството да рекламира всичко, което е направило последните 6 месеца. Това каза в предаването „Това е България“ на Радио „Фокус“ Цвета Караянчева, зам.-председател на Народното събрание и народен представител от ГЕРБ. Според нея единствената цел на опозицията е да покаже, че я има. „Все пак възможността да критикуваш правителството от трибуната на Народното събрание в рамките на няколко часа никак не е малко, защото освен с декларации по друг начин аз не виждам какво точно правят БСП. На конгреса чух, че има 33 декларации, четени от трибуната и не знам си колко въпроса, обаче реалните политики не ги виждаме в тяхната програма. Нормално е опозицията да внася такива вотове, все пак се намираме в демократична държава“, коментира Цвета Караянчева. По думите ѝ управляващата коалиция е стабилна и ще осигури подкрепа на правителството. Според нея вотът на недоверие няма да повлияе върху Българското председателство на Съвета на Европейския съюз.", "date": "2017.11.02", "title": "Цвета Караянчева, зам.-председател на НС: Предстоящият вот на недоверие е възможност правителството да рекламира всичко, което е направило последните 6 месеца"}
{"url": "http://www.focus-news.net/news/2017/11/02/2453292/voa-trinadeset-dushi-zaginaha-po-vreme-na-sblasatsi-mezhdu-turskite-sili-za-sigurnost-i-kyurdski-buntovnitsi.html", "text": "От турското военно министерство заявиха, че осем турски войници и пет кюрдски бунтовници са загинали при сблъсъци близо до турската граница със Северен Ирак, предава американското радио The Voice of America.\r\nВ съобщение от турското военно ведомство пише, че престрелката се е случила в ранните часове на четвъртък, близо до градчето Семдинли, след като силите за сигурност са забелязали група бунтовници, които, според разузнавателните данни, са се готвели да започнат атака.\r\nСблъсъците са били продължителни.\r\nАгенция „Фокус“ припомня:\r\nБунтовниците от Работническата партия на Кюрдистан(ПКК) водят борба в югоизточна Турция от тридесет години. Конфликтът отне десетки хиляди животи. Насилието беше възобновено през 2015 година, след като постигнатото през 2013 година примирие се разпадна .\r\nПревод и редакция:", "date": "2017.11.02", "title": "VOA: Тринадесет души загинаха по време на сблъсъци между турските сили за сигурност и кюрдски бунтовници"}
{"url": "http://www.focus-news.net/news/2017/11/02/2453293/sport-zapochna-machat-mezhdu-ludogorets-i-sporting-braga-v-razgrad.html", "text": "Срещата между шампиона на България Лудогорец и португалския Спортинг (Брага), от група С (Си) на Лига Европа започна на градския стадион в Разград. При успех разградчани ще бъдат почти сигурни участници в следващата фаза на турнира през пролетта. Освен тази среща, в момента се играят още 11 мача от турнира, а от 22.00 часа ще започнат още 12 срещи от Лига Европа.", "date": "2017.11.02", "title": "Спорт: Започна мачът между Лудогорец и Спортинг (Брага) в Разград"}
{"url": "http://www.focus-news.net/news/2017/11/02/2453294/pazardzhik-s-poseshtenie-v-detska-gradina-radost-prodalzhi-rabotata-po-proekt-chetene-ot-samoto-nachalo.html", "text": "Работата по проект „Четене от самото начало” продължи с посещение в Детска градина „Радост” в Пазарджик, съобщиха за Радио „Фокус“-Пазарджик от пресцентъра на библиотека „Н.Фурнаджиев“ в Пазарджик. Децата от група „Щурче” от Детска градина „Радост” заедно с библиотекари и учители днес отбелязаха 120-годишнина от рождението на Асен Разцветников. Те с интерес изслушаха негови стихчета, залъгалки и гатанки. „Врабчето пее”, „Щураво конче”, „Маца в каца”, „Чудното хоро” и други негови забавни стихотворения впечатлиха децата. Всички заедно отбелязаха и настъпилата есен, като от Регионална библиотека „Никола Фурнаджиев” беше подготвена изненада с плюшени зеленчуци. Децата трябваше да ги познаят и да разкажат нещо за тях. Имаше и оцветяване на есенни листа, гъби и животни. За финал, библиотекарите от Детски отдел подариха собственоръчно направена есенна украса за групата. Децата с нетърпение очакват следващото посещение. Идеята за проекта е на вече покойната Недка Русекова, дългогодишен библиотекар в детския отдел на РБ „Н. Фурнаджиев“, гр. Пазарджик. Тя е присъствала на уъркшоп, организиран от „Гьоте институт“ по въпросите за четенето от ранна детска възраст.\r\nСветлана ЕЛЕНКИНА", "date": "2017.11.02", "title": "Пазарджик: С посещение в Детска градина „Радост” продължи работата по проект „Четене от самото начало”"}
{"url": "http://www.focus-news.net/news/2017/11/02/2453295/stara-zagora-izlozhba-na-dokumentalnoto-nasledstvo-v-snimki-na-yosif-shniter-be-otkrita-v-kazanlak.html", "text": "Изложба на документалното наследство в снимки на Йосиф Шнитер, син на забележителния пловдивски архитект, допринесъл за изграждане на европейския облик на Пловдив бе открита в Казанлък, предаде кореспондент на Радио „Фокус“. Музеят на фотографията в Казанлък е домакин на експозицията със снимки от личния архив на Шнитер, кмет от Чепинската долина, благодарение на когото днес Велинград е познат като водещ балнеоложки център у нас и на Балканите. \r\nИзложбата е дело на Историческия музей във Велинград. Тя представлява обработка на личния документален и снимков архив на Шнитер, дарен на музея от неговия син. Става дума за 2 000 негатива и 150 документа. На музея е предоставена и цялата фотоизложба на Йосиф Шнитер, с която той е гостувал в Пловдив през 1935 – 1936 година и с която като фотограф е рекламирал курорта Чепино. Тази изложба гостува в момента в Казанлък на Музея на фотографията. \r\nШнитер е първият кмет на Лъджене и на първата сборна община от селата Чепино, Лъджене и Каменица между 1934 и 1936 г. Той полага основи на бъдещия национален и международен курорт и на бъдещата спа - столица - Велинград. По време на неговото управление е открита първата ски-шанца в Чепино, създаден е първият съвет по курортно дело, каптирани са 32 извора за водоснабдяване от местността Легоринец. Той изготвя първите рекламни материали за курорта и го популяризира с фотоизложби в страната и чужбина. По негова идея на 25 юли 1937 г. в Лъджене е открит първият по рода си в Европа минерален плаж с 50-метров басейн. \r\nНа откриванто на изложбата в Казанлък присъства внучката на Йосиф Шнитер- проф. Мария Шнитер.\r\nЕкспозицията ще остане в Музея на фотографията до 15 ноември.\r\nСлавяна ГАЙДАРОВА", "date": "2017.11.02", "title": "Стара Загора: Изложба на документалното наследство в снимки на Йосиф Шнитер бе открита в Казанлък"}
{"url": "http://www.focus-news.net/news/2017/11/02/2453296/sofiya-politseyskata-operatsiya-v-tsiganskata-mahala-v-rayona-na-bul-konstantin-velichkov-se-provezhda-na-opredelen-adres.html", "text": "Полицейската операция в циганската махала в района на бул. \"Константин Величков\" се провежда на определен адрес. Това каза за Агенция \"Фокус\" директорът на СДВР ст. комисар Ивайло Иванов. Той не уточни причината за операцията. По думите му към момента е прекалено рано да се каже дали има задържани в хода ѝ.", "date": "2017.11.02", "title": "София: Полицейската операция в циганската махала в района на бул. \"Константин Величков\" се провежда на определен адрес"}
{"url": "http://www.focus-news.net/news/2017/11/02/2453297/afp-bratat-na-napadnaliya-frensko-evreysko-uchilishte-beshe-osaden-na-20-godini-zatvor-za-terorizam.html", "text": "Старшият брат на френски джихадист, който уби седем души в Тулуза през 2012 година, включително три невръстни еврейчета, получи 20 години затвор, след като беше уличен в участие в терористична конспирация, предава AFP.\r\nАбделкадер Мера все пак беше оправдан по обвинението, че е имал директно участие в убийствата, извършени от брат му в еврейско училище, където той застреля равин, две от децата на еврейския свещеник, на 3 и 5 години и осемгодишно момиченце.\r\nПревод и редакция:", "date": "2017.11.02", "title": "AFP: Братът на нападналия френско еврейско училище беше осъден на 20 години затвор за тероризъм"}
{"url": "http://www.focus-news.net/news/2017/11/02/2453298/plovdiv-zapochna-preasfaltirane-na-propadnali-uchastatsi-po-nadleza-na-selo-katunitsa.html", "text": "Започна преасфалтиране на пропаднали участъци по надлеза на село Катуница. Това съобщи за Радио „Фокус”- Пловдив кметът на селото Красимир Юруков. По думите на кмета няколко месеца след като е бил пуснат в експлоатация надлезът по него са се получили пропадания на връзките на моста с насипа от най-високата част към наклоните. Предполага се, че или асфалтът не е бил положен както трябва, или материалът не е бил добър. В момента фирмата, която е изградила съоръжението е наела външна фирма, която да извърши тази дейност. По надлеза, който е над жп линията Пловдив-Свиленград, пропаданията се запълват с допълнително количество асфалт, за да се изравни. По думите на кмета на село Катуница Красимир Юруков фирмата е реагирала бързо. Очаква се работата да приключи до края на седмицата.\r\nДвижението сега се извършва в една лента.\r\nЦветана ТОНЧЕВА", "date": "2017.11.02", "title": "Пловдив: Започна преасфалтиране на пропаднали участъци по надлеза на село Катуница"}
{"url": "http://www.focus-news.net/news/2017/11/02/2453299/anton-kutev-bsp-tselta-na-ideyata-za-kulturen-chek-e-mladite-hora-da-badat-stimulirani-da-se-obarnat-kam-kulturata.html", "text": "Целта на идеята за „културен чек“ на стойност 200 лева е младите хора да бъдат стимулирани да се обърнат към културата – да четат книги, да посещават театри и да гледат български филми. Това съобщи в предаването „Това е България“ на Радио Фокус“ зам.-председателят на ПГ на БСП Антон Кутев. По думите му идеята е чрез „културния чек“, издаван на всеки българин, навършил пълнолетие, да се стимулират младите хора да си купят книги или да отидат на театър или кино, като по този начин да се създават навици за потребление на култура. \"Втората цел е, че тези пари в крайна сметка ще се връщат в културните институти, като това са допълнителни пари за културата в България. И това е може би най-важното, защото това увеличено потребление, респективно увеличава бюджетите на звената, които се занимават с култура. И третата цел е, че се опитваме да стимулираме българската култура конкретно“, коментира Антон Кутев. Той допълни, че право на „културен чек“ ще имат всички младежи, които до края на 2019 година ще навършат 18 години. Това ще струва на бюджета около 15 милиона лева, допълни Антон Кутев.", "date": "2017.11.02", "title": "Антон Кутев, БСП: Целта на идеята за „културен чек“ е младите хора да бъдат стимулирани да се обърнат към културата"}
{"url": "http://www.focus-news.net/news/2017/11/02/2453300/negovo-sveteyshestvo-balgarskiyat-patriarh-neofit-se-sreshtna-s-poslanika-na-azerbaydzhan.html", "text": "Надяваме се и се молим братството, сътрудничеството и взаимната любов да са ръководещи в отношенията между хората и народите. Това каза Негово Светейшество Българският патриарх и Софийски митрополит Неофит по време на срещата си с Наргиз Гурбанова, посланик на Азербайджан у нас, съобщиха от пресцентъра на Светия Синод на БПЦ.\r\nНейно Превъзходителство посети днес Негово Светейшество в Патриаршеския дом в София, за да му предаде лично покана от председателя на мюсюлманите в Кавказ (УМК) шейх ул-ислям Аллахшукюр Пашазаде до Негово Светейшество Българския патриарх и Софийски митрополит Неофит за участие от страна на Българската православна църква в международна конференция. Тя се организира под патронажа на президента на Азербайджанската Република Илхам Алиев и ще се проведе на 21 декември 2017 г. в Баку.\r\nПо време на срещата двамата обсъдиха въпроса за важността от междуетническа и междурелигиозна толерантност в днешните мултикултурни общества.\r\nВ срещата взеха участие и съветникът в Посолството на Р Азербайджан в Р България Вусал Абдуллаев и протосингелът на Софийска митрополия архим. Василий.", "date": "2017.11.02", "title": "Негово Светейшество Българският патриарх Неофит се срещна с посланика на Азербайджан"}
{"url": "http://www.focus-news.net/news/2017/11/02/2453301/tass-ss-na-oon-se-e-otnesal-bez-entusiazam-kam-planovete-na-rusiya-da-provede-obshtosiriyski-kongres.html", "text": "Западните страни-членки на Съвета за сигурност на ООН са възприели без ентусиазъм обявените планове на Русия да проведе Конгрес за сирийски национален диалог, който трябва да се състои на 18 ноември в Сочи, предава ТАСС.\r\nСпоред изказванията пред журналистите на постоянните представители на Великобритания и Франция, съответно Матю Райкрофт и Франсоа Далатр, за тях главният форум за разрешаване на сирийската криза са преговорите в Женева, а всички останали инициативи се разглеждат в качеството на спомагателни.\r\n„Ние смятаме, че ООН трябва да е начело (на усилията за разрешаване на сирийската криза). Затова има само един критерий, по който ще оценяваме различните инициативи – помага ли този процес на женевския или не. Ако да, то приветстваме всяка инициатива, която подпомага женевския процес. А всяка инициатива, която излиза извън рамките на женевския процес, не се приветства и е обречена на провал“, заяви постоянният представител на Франция.\r\nПревод и редакция:", "date": "2017.11.02", "title": "ТАСС: СС на ООН се е отнесъл без ентусиазъм към плановете на Русия да проведе общосирийски конгрес"}
{"url": "http://www.focus-news.net/news/2017/11/02/2453302/georgi-ikonomov-kmet-na-bansko-obshtinata-e-gotova-da-startira-zimniya-turisticheski-sezon.html", "text": "Община Банско е готова да стартира зимния туристически сезон. Това съобщи в предаването „Това е България“ на Радио „Фокус“ кметът на Банско Георги Икономов. Градоначалникът допълни, че инфраструктурата на града е стабилна. Той уточни, че в началото на следващата седмица предстои да бъде направен преглед на зимната техника. „Предстои среща на туристическия бранш с концесионера, представители на полицията и общината, за да обсъдят състоянието на достъпа до ски зоната. В средата на миналия сезон имаше едно напрежение - просто се промениха правилата за достъпа до кабинковия лифт, на транспорта от хотелите и това доведе до известно напрежение. Разчитам на тази среща, нещата да се разчистят. Също така предстои първата среща на организационния комитет за кръга от Световната купа по сноуборд, който ще бъде в края на януари отново в Банско. Тече усилена подготовка, хотелите и ресторантите също се подготвят за сезона и мисля, че всичко е нормално“, коментира Георги Икономов. Той каза още, че срещите, които реализира министърът на туризма Николина Ангелкова имат благоприятен ефект, който спомага развитието на туризма в Банско. Икономов допълни, че се предвижда засилено полицейско присъствие, което ще се грижи за спокойствието на гражданите и туристите на Банско.", "date": "2017.11.02", "title": "Георги Икономов, кмет на Банско: Общината е готова да стартира зимния туристически сезон"}
{"url": "http://www.focus-news.net/news/2017/11/02/2453303/skulpturnata-figura-na-bronzoviya-lav-ot-voynishkiya-pametnik-v-sofiya-e-vazstanovena-na-myastoto-kadeto-e-bila-postavena-prez-1934-g.html", "text": "Скулптурната фигура на бронзовия лъв от войнишкия паметник в София е възстановена на мястото, където е била поставена през 1934 г. Това съобщиха от пресцентъра на Столична община. „Къс история се връща на своето истинско и оригинално място. Оригиналният паметник на софийските полкове е открит през 1934 г. от цар Борис Трети. Това е дело на големия кмет и деец на София Иван Иванов на тогавашната община, но и на военните организации, които са искали във всяко населено място на България да има войнишки паметници.“ Това каза заместник-кметът на София д-р Тодор Чобанов при монтажа на скулптурната фигура на лъва в парковото пространство на Националния дворец на културата. Днес бе извършен монтажът на фигурата на лъва в оформения пиедестал, възстановен както е било при откриването на войнишния паметник.\r\nПризнателна България изгражда в София мемориален комплекс от величествени възпоменателни плочи, напомнящи за героизма на Първи и Шести полкове, наречени Софийската „желязна“ дивизия. Паметникът е бил открит тържествено на 28 октомври 1934 г., като на тържествената церемония знамената на полковете се развяват гордо пред строените редици.\r\nПрез 2014 г. Столичният общински съвет взе решение за възстановяване на мемориала на Първи и Шести пехотни полкове на тяхното историческо място и преместване на скулптурите от художествено-творческия синтез „1300 години България“.\r\nСтатуята на лъва е дело на скулптора Михаил Михайлов и заедно с част от плочите с имената на войниците се пазеше в Националния военно-исторически музей. Автор на паметника с възпоменателните плочи е бил арх. Александър Обретенов.\r\nПредвижда се за възстановяването на мемориала да бъде обявен конкурс в началото на 2018 г.\r\nВ основата на формирания полк е 1-ва дружина от Българското опълчение, която се прославя в боевете на Шипка и при Стара Загора. След създаването на Българската земска войска през юли 1878 г. дружините добавят към името си наименованието на населеното място, където са създадени и са на гарнизон. Така 1-ва дружина става 1-ва пехотна Софийска дружина. След възкачването на княз Александър І на престола (17.04.1879 г.) тя е преименувана на 1-ва пехотна Софийска на Негово Височество княз Александър І дружина.\r\nНа 30.08.1881 г. дружината получава първото си формено бойно знаме. С въвеждането на полковата организация в българската войска през 1884 г. от състава на 1-ва Софийска пехотна дружина, 5-та пехотна Тетевенска дружина и 6-та пехотна Плевенска дружина е формиран 1-ви пехотен Софийски полк. За пръв негов командир е назначен подполковник Всеволожски. Частите на полка се отличават в боевете при Сливница по време на Сръбско-българската война (1885).\r\nСъставът на полка се попълва с войници по наборната система, а офицерският кадър е от завършилите Военното училище в София и Школата за запасни подпоручици. Те се сражават геройски по фронтовете по време на войните за национално обединение (1912 – 1918). През 1920 г. полкът се реорганизира в 1-ва пехотна Софийска дружина. През 1928 г. от нейния състав и 1-ва жандармерийска дружина отново се формира 1-ви пехотен Софийски полк.\r\nПолкът е формиран през 1884 г. от 17-та Търновска, 18-та Габровска и 21-ва Еленска дружина. Той е един от първите, създадени след въведената полкова организация. За него полковник Борис Дрангов казва, че където стъпи, трева не никне. Полкът участва в боевете по време на Сръбско-българската война. Денят на победата при Драгоман – 10-ти ноември, е обявен за боен празник на търновци. След 1887 г. за шеф на полка е провъзгласен княз Фердинанд І. Престолонаследникът княз Борис Търновски е зачислен в списъците на полка като подпоручик. През 1889 г. 6-ти пехотен Търновски полк се установява в София на постоянно местослужене. Неговите подразделения участват във войните за национално обединение като част от 1-ва дивизия на Първа армия.\r\nОт 1920 до 1928 г. подобно на 1-ви пехотен Софийски полк и 6-ти пехотен Търновски полк е сведен до дружина, когато заедно с 2-ра жандармерийска дружина отново се възстановява. Полковите части участват в заключителната фаза на Втората световна война и се отличават в боевете при Стражин и Куманово.", "date": "2017.11.02", "title": "Скулптурната фигура на бронзовия лъв от войнишкия паметник в София е възстановена на мястото, където е била поставена през 1934 г."}
{"url": "http://www.focus-news.net/news/2017/11/02/2453304/savetnikat-na-donald-tramp-po-natsionalna-sigurnost-tramp-shte-izpolzva-kakvato-ritorika-iska-po-vreme-na-obikolkata-v-aziya.html", "text": "Съветникът на Доналд Тръмп по националната сигурност Хърбърт Макмастър заяви, че риториката на Доналд Тръмп, например тази, която използва, за да заплаши Северна Корея с „огън и ярост“ и унищожение, не е подстрекателска, пише американското издание Washington Examiner.\r\n“Подстрекател е севернокорейският режим“, подчерта Макмастър, когато отговаряше на въпроси в Белия Дом и излагаше приоритетите на Тръмп за 12-дневната му обиколка в Азия.\r\nТой отказа да гарантира, че Тръмп ще промени риториката си за режима на Ким Чен-ун, по време на посещенията си в Китай, Южна Корея, Виетнам, Япония и Филипините.\r\n„Президентът ще използва, каквато риторика иска, разбира се“, отбеляза Макмастър. „Не мисля, че президентът наистина променя езика си. Не сте ли забелязали?“\r\nТой заяви, че една от основните цели на обиколката на Тръмп е да обедини съюзниците на САЩ, за да преследват „пълна, подлежаща на проверка и постоянна денуклеаризация на Корейския полустров“.\r\nПревод и редакция:", "date": "2017.11.02", "title": "Съветникът на Доналд Тръмп по национална сигурност: Тръмп „ще използва, каквато риторика иска“ по време на обиколката в Азия"}
{"url": "http://www.focus-news.net/news/2017/11/02/2453305/shveytsariya-podkrepya-prisaedinyavaneto-na-balgariya-kam-shengen-obzor.html", "text": "България ще работи за увеличаване на двустранното инвестиционно сътрудничество и на икономическия обмен с Швейцария и е готова да насърчи повече швейцарски компании да изберат да инвестират в България. Това каза президентът Румен Радев на среща с федералния президент на Конфедерация Швейцария Дорис Лойтхард, която е на официално посещение у нас по покана на българския държавен глава. Сред темите на разговора на двамата президенти са били перспективите за последващо задълбочаване на двустранните отношения между България и Швейцария, насърчаването на двустранния икономически обмен и взаимните инвестиции, сътрудничеството в областта на науката, културата и образованието. \r\nНа пресконференция след срещата на четири очи, българският президент Румен Радев заяви, че постигнатият през миналата година стокообмен между двете държави от 260 млн. евро и общият обем на швейцарските инвестиции у нас за последните 20 години от 1.8 млрд. евро са показателни не само за активния политически диалог, но и за доверието между бизнеса от двете страни. Той открои като потенциални сфери за засилване на икономическото партньорство бързото развитие на сектора на информационните и комуникационните  технологии в България, биоземеделието и туризма. Румен Радев благодари за активното сътрудничество в рамките на  Българо-швейцарската програма за трансформация на българското общество в областите на правосъдието, върховенството на закона, образованието и околната среда. По думите му Проектът ДОМИНО е стартирал един нов подход към дуалното образование и обучение в България и е дал много добър пример как може да се свържат образованието, младите хора и бизнесът. Държавният глава подчерта стремежа на страната ни да подобри възможностите за образование и професионална реализация за младежите, така че те да останат в България.\r\nВ рамките на предстоящото председателство на Съвета на ЕС, България ще разчита и на подкрепата на Швейцария за постигане на заложените приоритети за по-висок икономически растеж и заетост, за гарантиране на сигурността и справянето с миграционните потоци, за засилване на присъствието на ЕС на световната сцена и изграждането на Европейски енергиен съюз. „Кохезионната политика на ЕС е ключов инструмент за икономическото и социално сближаване между европейските държави и за постигането на заложените в Римската декларация цел за повишаване на конкурентоспобността на Съюза на световната сцена“, подчерта президентът Радев. Той благодари на президента Лойтхард за приноса на Швейцария за Кохезионната политика, въпреки, че не е сред държавите членки на ЕС. \r\nОт своя страна Дорис Лойтхард заяви, че е изключително важно България да продължава да подобрява бизнес климата за привличането на инвестиции и Швейцария може да допринесе за това. По думите й в рамките на ЕС страната им е на трето място като търговски партньор. Тя изрази надежда позицията им да стане още по-стабилна в България. Според нея швейцарският опит в дуалното обучение се търси от все повече европейски държави, като ефективна мярка за намаляване на младежката безработица и за подобряване на социалната интеграция. Дорис Лойтхард бе категорична, че Швейцария ще подкрепя България по време председателството на Съвета на ЕС, което ще се проведе в период на многобройни предизвикателства както в рамките на Европа, така и с оглед на протичащите конфликти в съседните региони. \r\nРумен Радев и Дорис Лойтхард подчертаха значението на европейската перспектива за държавите от Западните Балкани, като водещ фактор за утвърждаването на стабилността и сигурността в нашия регион. Румен Радев отново подчерта необходимостта от засилено сътрудничество и подкрепа в процеса на европейска интеграция за нашите съседи и оцени високо последователната политика на Конфедерация Швейцария за осъществяваните от тях реформи, както и за икономическото развитие на страните от региона чрез инвестираните над 2.5 млрд. шв. франка в различни проекти. Лойтхард потвърди подкрепата на Швейцария за присъединяването на страната ни към Шенгенското пространство, а българският президент отново заяви, че страната ни е изпълнила всички критерии за членство в Шенген още през 2011 г. и не може да приеме въвеждането на нови политически критерии, с които това членство непрекъснато се отлага. \r\nМалко по-късно премиерът Бойко Борисов също проведе среща с швейцарския президент. Евроатлантическата перспектива на страните от Западните Балкани и приоритетите в програмата на Българското председателство на Съвета на ЕС са били основните теми по време на разговора им. Борисов е определил темата за европейската перспектива на страните от Западните Балкани като ключов приоритет в програмата на Българското председателство. Според него дебатът за бъдещето на Европа е свързан с този за европейската интеграция на тези държави, тяхното приобщаване, стабилност, просперитет и спазване ценностите на Общността. „Затова в календара на Българското председателство е предвидена Среща на върха между ЕС и страните от Западните Балкани през май 2018 г.“, е заявил министър-председателят. По думите му швейцарските проекти в страните от региона могат да бъдат много полезни за икономическото и социалното им сближаване с държавите-членки и със страните от Европейското икономическо пространство. \r\nЛойтхард е изразила очакването си България да бъде отговорен ротационен председател на Съвета. В разговора са били обсъдени и теми, свързани с бъдещето на обединена Европа, включително проблемите, предизвикани от миграционната криза и оттеглянето на Великобритания от ЕС. Премиерът Борисов е представил резултатите от противодействието на правителството на контрабандата и корупцията. Швейцарският президент е отбелязал постигнатия напредък и е изразил надежда за успешно реализиране на набелязаните стъпки и мерки в сектора.\r\nЛюба АЛЕКСИЕВА", "date": "2017.11.02", "title": "Швейцария подкрепя присъединяването на България към Шенген (ОБЗОР)"}
{"url": "http://www.focus-news.net/news/2017/11/02/2453306/sport-parvoto-poluvreme-mezhdu-ludogorets-i-sporting-braga-zavarshi-naravno-00.html", "text": "Първото полувреме на мача между българския шампион Лудогорец и португалския Спортинг (Брага) завърши наравно 0:0, като двата отбора регистрираха само един точен удар в очертанията на вратите, в полза на разградчани. В другия мач от група С между Истанбул Башакшехир и Хофенхайм резултатът също е 0:0.  В някои от другите 11 срещи, които се играят по същото време, се получиха следните резултати:\r\nСлавия Прага – Виляреал 0:1\r\nПартизан Белград – Шкендербеу 1:0\r\nАЕК Атина – Милан 0:0\r\nЛион – Евертън 0:0", "date": "2017.11.02", "title": "Спорт: Първото полувреме между Лудогорец и Спортинг (Брага) завърши наравно 0:0"}
{"url": "http://www.focus-news.net/news/2017/11/02/2453307/eksperti-po-priemna-grizha-ot-kyustendil-sa-uchastvali-v-natsionalna-informatsionna-sreshta-po-proekt-priemi-me.html", "text": "Експерти по приемна грижа от Кюстендил са участвали в национална информационна среща по проект „Приеми ме”. Това каза пред Радио „Фокус” – Кюстендил Радостина Ночева, координатор на проекта за Община Кюстендил. Участниците в срещата са обсъдили анализ на резултатите от прилагането на областния модел за предоставяне на приемна грижа. Ръководителите на 28-те областни екипа по приемна грижа и експерти по закрила на детето от регионалните дирекции за социално подпомагане са представили своята практика по предоставянето на приемната грижа. Надделяло е виждането, че въвеждането на иновативния модел чрез сформирани нови екипи по приемна грижа, с отговорност за цялата област въпреки първоначалните съпротиви, е възприето като добре функциониращо и е налице разбирането, че е предпоставка за добри резултати. Посока за бъдещото развитие на областния модел е общините-партньори по проекта да договарят предоставянето на услугата чрез неправителствени организации – тази възможност се дава и сега, но няма такива случаи в нито една областите в страната.\r\nВенцеслав ИЛЧЕВ", "date": "2017.11.02", "title": "Експерти по приемна грижа от Кюстендил са участвали в национална информационна среща по проект „Приеми ме”"}
{"url": "http://www.focus-news.net/news/2017/11/02/2453308/alsat-mmakedoniya-kosovskiyat-premier-zayavi-che-granitsata-mezhdu-kosovo-i-cherna-gora-e-na-chakor.html", "text": "Косовският премиер Рамуш Харадинай заяви, че границата между Косово и Черна Гора е на Чакор, предава македонската албаноезична телевизия „Алсат-М“.\r\n„Косово има своя Държавна комисия, от която очаквам резултати. Сигурен съм, че границата е на Чакор“, заяви той, по време на срещата си с косовска министърка.\r\nТова изявление на Харадинай всъщност представлява косвен отговор на искането на държавния глава Хашим Тачи косовският парламент по-бързо да ратифицира вече сключения договор за границата с Черна гора.\r\nС това споразумение се предвижда прохода Чакор да принадлежи на Черна гора.\r\nВъв връзка с въпроса за оттеглянето на решението на Суринам за признаването на Косово Харадинай кратко отговори, че няма връщане назад от независимостта на Косово, добавяйки, че този случай не е необходимо да се коментира.\r\nАгенция „Фокус“ припомня:\r\nСпоразумението за маркиране на границата между Косово и Черна гора бе подписано през август 2015 г., но досега е ратифицирано само от Черна гора.\r\nПревод и редакция:", "date": "2017.11.02", "title": "„Алсат-М“(Македония): Косовският премиер заяви, че границата между Косово и Черна Гора е на Чакор"}
{"url": "http://www.focus-news.net/news/2017/11/02/2453309/oon-edna-chetvart-ot-bezhantsite-po-tseliya-svyat-sa-siriytsi-i-irakchani.html", "text": "Една четвърт от бежанците по света са избягали от Сирия и Ирак, заяви в четвъртък Върховният комисар на ООН за бежанците Филипо Гранди, предава РИА Новости.\r\n„Количеството на хората, станали бежанци не по своя воля, се приближава към 66 милиона“, заяви Гранди, по време на заседание на Съвета за сигурност на ООН по проблемите на бежанците.\r\nТой отбеляза, че през 2009 година, техният брой е бил 42 милиона души.\r\n„Катастрофалният конфликт в Сирия принуди 11 милиона души да напуснат своите домове. Днес, една четвърт от насилствено преместените хора по света са от Сирия и Ирак“, подчерта комисарят.\r\nПревод и редакция:", "date": "2017.11.02", "title": "ООН: Една четвърт от бежанците по целия свят са сирийци и иракчани"}
{"url": "http://www.focus-news.net/news/2017/11/02/2453310/veliko-tarnovo-na-10-ulitsi-v-svishtov-shte-bade-spryano-vodopodavaneto-na-3-noemvri.html", "text": "На 10 улици в Свищов ще бъде спряно водоподаването на 3 ноември. Това съобщиха за Радио „Фокус“ – Велико Търново от водоснабдителното дружество. От 8.30 до 13.00 часа ще бъде спряно водоподаването по улиците „Акад. Ал. Божинов“, „Киряк Цанков“, „Искър“, „Гр. Начевич“, „Щабскап. Фок“, „Вежен“, „Пирин“, „Тинтява“, „Стоян Михайловски“ и „Цени Бояджиев“. Спирането на водата се налага поради извършването на авариен ремонт на водопроводната мрежа. От дружеството посочват, че при възможност водоподаването ще бъде възстановено по-рано.\r\nНадежда КРЪСТЕВА", "date": "2017.11.02", "title": "Велико Търново: На 10 улици в Свищов ще бъде спряно водоподаването на 3 ноември"}
{"url": "http://www.focus-news.net/news/2017/11/02/2453311/bsp-zapochva-razgovori-za-vota-na-nedoverie-kam-pravitelstvoto-obzor.html", "text": "На парламентарна група решихме да излъчим екип, да помолим колегите от ДПС и „Воля“ да направят същото, и другата седмица официално да започнем разговорите по темата на вота на недоверие и кога да го внесем. Това заяви пред журналисти в кулоарите на парламента лидерът на БСП и председател на ПГ на „БСП за България“ Корнелия Нинова, коментирайки готвения вот на недоверие към кабинета „Борисов 3“, който ще бъде на тема корупция. Според Нинова мотивите не следва да ограничават сферите, които да бъдат обсъждани. „Нашето предложение ще бъде - корупция. Това не ни ограничава в кои сфери да говорим за корупция. Може да бъде в здравеопазване, образование, регионално развитие, навсякъде имаме поводи за това“, аргументира се лидерът на БСП. По думите ѝ „БСП за България“ е готова с екипа си и е в очакване другите парламентарни групи да излъчат своите, за да бъде дадено начало на разговорите. В отговор на въпрос дали готвеният вот на недоверие няма да бъде удар по имиджа на страната ни в навечерието на Председателството на Съвета на ЕС, Нинова подчерта, че то е важно, но не бива да бъде „оправдание за корупцията, която се вихри в държавата“. \r\nНа противоположното мнение беше председателят на парламентарната група на ГЕРБ Цветан Цветанов, който пред журналисти в парламента определи вота преди Председателството като „показател на политическа незрялост“. „Аз не мога да повярвам, че една партия, която претендира за 100-годишна история, загърбва националните приоритети, които са свързани с председателството”, подчерта зам.-председателят на ГЕРБ. Според него това ще бъде една загуба на време, защото страната има добри показатели, а опозицията от своя страна няма алтернативни решения за това, което са свършили управляващата досега. Според него по време на дебатите ще бъдат изречени много неистини от страна на опозицията и обяви, че от партията му са започнали съставянето на регистър на фалшивите новини. \r\nЗа \"Фокус\" темата коментира и зам.-председателят на Народното събрание Цвета Караянчева от ГЕРБ, която заяви, че предстоящият вот е възможност правителството да рекламира направеното от него през последните 6 месеца. \r\nИван ЛАЗАРОВ", "date": "2017.11.02", "title": "БСП започва разговори за вота на недоверие към правителството (ОБЗОР)"}
{"url": "http://www.focus-news.net/news/2017/11/02/2453312/predstoyashti-mezhdunarodni-sabitiya-za-3-noemvri-agentsiya-fokus.html", "text": "*** Продължава политическата криза в Испания, след като испанския съд задържа осем члена от сваленото каталунско правителство\r\n***ООН и Колубмия ще подпишат знаков договор за борба срещу производството на растението Кока\r\n***Продължават предварителните преговори между Съюза (ХДС/ХСС) на Ангела Меркел, „Свободната демократическа партия“(СвДП) и „Зелените“ за сформиране на управляваща коалиция в Германия\r\n***Продължава напрежението в Ирак между Кюрдското регионално правителство и централното правителство в Багдад. Премиерът Хайдер ал Абади предупреди, че ако кюрдските сили не се изтеглят от спорните райони, може да бъде продължена военната операция срещу тях\r\n***", "date": "2017.11.02", "title": "Предстоящи международни събития за 3 ноември ( Агенция „Фокус“ )"}
{"url": "http://www.focus-news.net/news/2017/11/02/2453313/afp-donald-tramp-nominira-nov-upravitel-na-federalniya-rezerv.html", "text": "Президентът на САЩ Доналд Тръмп номинира губернатора на Федералния резерв Джером Пауъл да застане начело на Централната банка на Съединените американски щати, предава AFP.\r\nПауъл, чиято номинация трябва да бъде потвърдена от Сената (горната камара на американския парламент – бел. ред.), ще замени настоящият управител Джанет Йелен, когато изтече мандатът й начело на централната банка през февруари догодина.\r\nТръмп заяви, че Пауъл е „силен, отдаден и интелигентен“ и има нужната „мъдрост и лидерски способности, за да води“ американската икономика.\r\nПревод и редакция:", "date": "2017.11.02", "title": "AFP: Доналд Тръмп номинира нов управител на Федералния резерв"}
{"url": "http://www.focus-news.net/news/2017/11/02/2453329/reuters-amerikanski-bombardirovachi-sa-preleteli-kray-koreyskiya-poluostrov.html", "text": "Два базирани на остров Гуам американски бомбардировача Б-1Б, съпровождани от изтребители от Япония и Южна Корея са провели учение край Корейския полуостров, предаде  Reuters.\r\n„Мисията на продължителното бомбардировъчно присъствие бе предварително планирана. Не е извършена в отговор на което и да е настоящо събитие“, пише в официално заявление на ВВС на САЩ. Виктор Турмаков", "date": "2017.11.02", "title": "Reuters: Американски бомбардировачи са прелетели край Корейския полуостров"}
{"url": "http://www.focus-news.net/news/2017/11/02/2453330/alsat-m-spored-boyko-borisov-evropeyskata-perspektiva-na-zapadnite-balkani-e-prioritet-za-balgariya.html", "text": "Българският министър-председател Бойко Борисов заяви, че евроатлантическата перспектива на страните от Западните Балкани и приоритетите на българското председателство в Съвета на ЕС са били основни теми по време на неговата среща с президента на Швейцария Дорис Лойтхард, предава македонската медия  Алсат-М“.\r\nБългарският министър-председател заяви, че европейската перспектива на страните от Западните Балкани е  ключов приоритет в програмата на българското председателство. \r\n„Дебатът за бъдещето на Европа е свързан с дебата за европейската интеграция на тези държави, тяхното включване, стабилност, просперитет и зачитането на ценностите на Съюза. Затова в дневния ред  на българското председателство е предвидена среща на високо равнище  между ЕС и страните от Западните Балкани през май 2018 г. “, отбеляза Борисов.\r\nЛойтхард изрази очакване, че България ще бъде открит ротационен председател на Съвета на ЕС. В разговора са обсъдени и теми, свързани с бъдещето на обединена Европа, включително проблемите, причинени от миграционната криза и излизането на Великобритания от ЕС. Виктор Турмаков", "date": "2017.11.02", "title": "„Алсат-М“ : Според Бойко Борисов европейската перспектива на Западните Балкани е приоритет за България"}
{"url": "http://www.focus-news.net/news/2017/11/02/2453027/afp-prihodite-na-feysbuk-za-poslednoto-trimesechie-sa-otbelyazali-rast-ot-79-do-47-mlrd-dolara.html", "text": "Компанията „Фейсбук“ обяви, че приходите ѝ са отбелязали ококо то 79% през последното тримесечие, предаде  AFP.\r\nВодещата социална мрежа съобщи, че е отбелязала печалба от 4,7 млрд. долара за последното тримесечие в сравнение с 2,6 млрд. за същия период преди година. \r\nДиректорът на „Фейсбук“ Марк Зукерберг същевременно заяви, че компанията ще продължи с усилията си да се справи с манипулациите. „Ние сме сериозни при предотвратяването на злоупотребите на нашата платформа“, заяви той.  Виктор Турмаков", "date": "2017.11.02", "title": "AFP: Приходите на „Фейсбук“ за последното тримесечие са отбелязали ръст от 79% до 4,7 млрд. долара"}
