{"url": "http://www.focus-news.net/news/2017/06/22/2407863/afp-premierat-na-velikobritaniya-terza-mey-obeshta-che-pravata-na-grazhdanite-ot-es-koito-zhiveyat-v-obedinenoto-kralstvo-shte-badat-garantirani.html", "text": "По време на работна вечеря с лидери на Европейския съюз, Тереза Мей подчерта, че „нито един гражданин на обединена Европа, пребиваващ в Обединеното кралство няма да бъде принуден да напуска Великобритания след Брекзит“,съобщава AFP.\r\nПо-рано правителството на Великобритания отхвърли съдебния надзор от страна на ЕС за правата на европейските граждани след Брекзит. Николай Братанов", "date": "2017-06-22", "title": "AFP: Премиерът на Великобритания Терза Мей обеща, че правата на гражданите от ЕС, които живеят в Обединеното кралство ще бъдат гарантирани."}
{"url": "http://www.focus-news.net/news/2017/06/22/2407846/kyustendil-pochti-nulevi-dobivi-otchitat-pchelarite-v-regiona.html", "text": "Почти нулеви добиви отчитат пчеларите в Кюстендил и региона. Това каза пред Радио „Фокус” – Кюстендил Тихомир Стоицов, председател на браншовия съюз „Пчела” – Кюстендил. „Годината за нас започна много тежко. Имахме неочаквано висока смъртност сред пчелните семейства. Тези, които останаха живи, иззимуваха много слаби. Последваха едни незапомнени студове, които доведоха до измръзване на акацията, а това е една от първите паши на пчелите. Някои от дърветата оцеляха, но времето беше неподходящо, акацията не отделяше, не беше използвана от пчелите като медонос. За съжаление тежкото положение продължава”, каза Тихомир Стоицов. Според него, въпреки че в момента в по-ниските места липата почти приключва своя цъфтеж и трите вида липа вече са пред приключване, в магазините на пчелните семейства почти няма мед. „Времето беше неподходящо, с рязко застудяване и обилни дъждове. Който е успял да запази пчелните семейства, сега разчита на билката”, каза още Тихомир Стоицов.\r\n\"Пчеларите от региона остават без приходи, заради слабата пчелна паша\", посочи Стоицов. По думите му към момента пчеларите се справят трудно. „През пролетта се наложи сериозно подхранване за да оцелеят пчелните семейства. Сега, понеже приносът е недостатъчен, пчелите консумират почти всичко. Дневният принос отива за поддържане на пилото. Пчелните семейства, които са по-слаби, също се налага да бъдат подхранвани. Вече сме в средата на сезона, друга година не се е случвало да бъдат подхранвани пчелите по това време”, каза Тихомир Стоицов. Според него сега предстои цъфтежа на билките и пчеларите разчитат на него. В момента зацъфтяват почти всички тревисти медоносни растения. Освен това и култивираният кестен започва да цъфти. Във високите места има възможност за липов мед и евентуално - за такъв от късни билки, а всичко това може да доведе до стабилизиране на пчеларите и до възвръщане на част от направените разходи.\r\nВенцеслав ИЛЧЕВ", "date": "2017-06-22", "title": "Кюстендил: Почти нулеви добиви отчитат пчеларите в региона"}
{"url": "http://www.focus-news.net/news/2017/06/22/2407848/radio-poland-spored-emanyuel-makron-iztochna-evropa-e-predala-es-polsha-nastoyava-za-obyasnenie.html", "text": "В интервю за осем европейски издания френският президент Еманюел Макрон заяви, че съществува напрежение между източната и западната част на Европа и че „европейските държави, които не уважават законите, трябва да платят пълните политически последствия“, съобщава Radio Poland. \r\n„Има двойно предателство. Те решават да нарушат принципите на ЕС, обръщат гръб на Европа и имат цинично отношение към блока, който им дава пари, без да уважават неговите ценности“, отбеляза Макрон. \r\nХенрик Ковалчик, който е депутат от управляващата партия  \"Право и справедливост\", подчерта, че е изключително изненадан от думите на френския лидер и допълни, че Варшава спазва правилата на ЕС. \r\n„Полша дава своя принос на ЕС... бюджетът е разделен според правилата с алгоритъм за подкрепяне на областите, които имат по-малък икономически растеж“, обясни Ковалчик. \r\n„Ние правим това, което блокът казва и каквото договорите постановяват. Ако френският президент има предвид бежанците, то този въпрос не е засегнат в договорите и когато се присъединихме към Европейския съюз  ние не сме поемали такъв ангажимент“, уточни депутатът.  Мария Динкова", "date": "2017-06-22", "title": "Radio Poland: Според Еманюел Макрон Източна Европа е „предала“ ЕС, Полша настоява за обяснение"}
{"url": "http://www.focus-news.net/news/2017/06/22/2407844/predstoyashti-mezhdunarodni-sabitiya-za-23-yuni-agentsiya-fokus.html", "text": "Втори ден от срещата на върха на Европейския съюз, като фокусът ще бъде върху въпросите за глобализацията и миграцията. \r\n***  Българският президент Румен Радев е на официално посещение в Гърция. \r\n***  Бразилският президент Мишел Темер ще пристигне в Норвегия, където ще се срещне с министър-председателя Ерна Соберг. \r\n***  Иракските сили продължават офанзивата си срещу джихадистите в Стария град на Мосул.", "date": "2017-06-22", "title": "Предстоящи международни събития за 23 юни /Агенция „Фокус“/:"}
{"url": "http://www.focus-news.net/news/2017/06/22/2407845/sport-kamerun-i-avstraliya-zavarshiha-naravno-11-v-mach-ot-kupata-na-konfederatsiite.html", "text": "Отборите на Камерун и Австралия завършиха наравно 1:1 в мач от втория кръг на Купата на конфедерациите. Срещата се проведе  в Санкт Петербург. \r\nРезултатът беше открит от Камерун в края на първото полувреме. В 60-та минута Марк Милигън успя да изравни. \r\nТази вечер ще играят също така отборите на Германия и Чили.", "date": "2017-06-22", "title": "Спорт: Камерун и Австралия завършиха наравно 1:1 в мач от  Купата на конфедерациите"}
{"url": "http://www.focus-news.net/news/2017/06/22/2407842/blagoevgrad-komisiyata-za-borba-s-protivoobshtestvenite-proyavi-na-maloletni-i-nepalnoletni-v-gotse-delchev-organizira-lyatna-prevantivna-programa-za-detsa.html", "text": "Общинската комисия за борба с противообществените прояви на малолетни и непълнолетни в Гоце Делчев организира лятна превантивна програма за деца. Това каза за Радио „Фокус“-Пирин Анета Вълева, секретар на структурата. Тя отбеляза, че чрез тази програма се създава творческо пространство за децата през лятната ваканция, в което да се чувстват заинтересовани, активни, да творят, да се занимават с интересни неща. По думите й тази година в програмата участват с различни дейности 10 клуба - „Добро сърце“, „Приятели на природата“, „Сръчни ръчички“, „Риболов“, „Баскетбол“, „Победи себе си“, „Забавно лятно четене“, „Киномания“, „Рисуване“ и „Мозайко“. „От няколко години мотото на програмата е „Аз избирам доброто!“ и то говори за нашата основна цел, която имаме с тази програма – децата да са насочени към просоциални форми на поведение, към добри отношения помежду си и спрямо възрастните“, каза още Анета Вълева.\r\nТя посочи също, че лятната превантивна програма за деца „се организира за пета поредна година и уточни, че първоначално е започнала само с един клуб - „Забавни игри“, като малко по малко интересът е нараснал \r\nНатали СТЕФАНОВА", "date": "2017-06-22", "title": "Благоевград: Комисията за борба с противообществените прояви на малолетни и непълнолетни в Гоце Делчев организира лятна превантивна програма за деца"}
{"url": "http://www.focus-news.net/news/2017/06/22/2407852/donald-tusk-liderite-na-es-se-saglasiha-da-udalzhat-ikonomicheskite-sanktsii-sreshtu-rusiya-za-oshte-shest-mesetsa.html", "text": "В четвъртък лидерите на Европейския съюз са постигнали съгласие да продължат наказателните санкции срещу Русия за нови шест месец, тъй като Москва не е успяла да изпълни ангажимента си за постигане на примирие в Украйна, предава AFP. \r\n„ЕС ще удължи икономическите санкции срещу Русия заради неприлагането на Минските споразумения“, написа председателят на Европейския съвет Доналд Туск в социалната мрежа „Туитър“.  Мария Динкова", "date": "2017-06-22", "title": "Доналд Туск: Лидерите на ЕС се съгласиха да удължат икономическите санкции срещу Русия за още шест месеца"}
{"url": "http://www.focus-news.net/news/2017/06/22/2407847/premierat-boyko-borisov-prizova-v-bryuksel-za-kolektivno-chlenstvo-na-es-v-nato-obzor.html", "text": "За мен най-прагматичното решение на тема отбрана е колективно членство на ЕС в НАТО. Това каза пред журналисти в Брюксел премиерът Бойко Борисов, който участва в редовното заседание на Европейския съвет. „Тогава като колективно членство, с парите, с които разполагат всички държави, да преценим на кой му трябват повече самолети, кораби. В зависимост от това, както ние сме на Черно море, ни трябват повече кораби или сухопътни войски. Така мисля, че в пъти ще излезе по-евтино, отколкото това милитаризиране в момента, в което само милиарди трябва да се изсипят само от България, камо ли за целия ЕС“, обоснова се Борисов. Той заяви още, че плътното затваряне на границите на ЕС, каквито и усилия да струва, ще е в пъти по-евтино от това, което впоследствие се случва в Европа. „Явно е, че споразумението с Турция към момента работи и то ни дава големи предимства“, отбеляза премиерът. По думите му докато Турция е партньор на ЕС, огромната бежанска вълна има вал, пред който се спира. Българският министър-председател отново повдигна и темата за преместването на зоните за сигурност – „да се изтеглят извън ЕС, за да могат тези хора да си останат там“, посочи той. „Дори да плащаме, ще е в много пъти по-малко, отколкото целият ужас на територията на Европа“, каза той.\r\nЗа изслушването на българския кандидат за еврокомисар Мария Габриел, Борисов заяви, че всички го поздравяват за представянето й. „Да изчакаме решението на парламента, но всички колеги от много политически семейства казаха, че е прекрасно представянето й. Какво мислят социалистите в България, си е тяхна работа“, посочи още той.\r\nПо темата „Брекзит“, премиерът коментира: „Колкото повече идва Брекзит, толкова ми се иска да не се случва. Вече колко време само си говорим за това, но реално според мен никой не си го представя как ще стане. Какви поражения може да донесе и за Великобритания  и за Европейския съюз. Един развод никога не е добър и за двете страни“. \r\nОтносно критериите за преместване на Европейската агенция по лекарствата и Европейския банков орган и това дали България има претенции за двете агенции, Борисов заяви, че иска да е равностойно състезанието и да не се слагат условия, които да предопределят избора. Попитан дали има ли конкретни идеи с оглед на това, че Франция например предлага да бъдат преместени в Лион и Париж, премиерът уточни, че нашите предложения могат да са София и Пловдив. „Способни сме. Ние ще се борим и за двете. Зависи как ще бъдат поставени критериите. Ако няма предварителни условия, които да ни изключат от тази възможност, мисля, че можем да се преборим“, каза още Бойко Борисов", "date": "2017-06-22", "title": "Премиерът Бойко Борисов призова в Брюксел за колективно членство на ЕС в НАТО (ОБЗОР)"}
{"url": "http://www.focus-news.net/news/2017/06/22/2407850/burgas-shest-sluchaya-na-marsilska-treska-sa-registrirani-ot-nachaloto-na-mesetsa-v-regiona.html", "text": "Шест случая на заболели от марсилска треска са регистрирани от началото на месеца в Бургас и региона, като за изминалата седмица случаите са два, по данни на сайта на Регионалната здравна инспекция (РЗИ) в Бургас. За Радио „Фокус“-Бургас от РЗИ уточниха, че последните заболели са жени, като едната попада във възрастова група 65+ и е от Община Карнобат, а другата - във възрастова група 55-59 години, от Община Средец.\r\nМарсилската или средиземноморска петниста треска е едно от най-разпространените заболявания, предавани чрез кърлежи. Заразяването става чрез ухапване от кучешки кърлеж и по-рядко - при попадане на телесното съдържимо на кърлежа през конюнктивата на окото и при размачкването му с пръсти. За предпазване от ухапване на кърлежи трябва да се използват плътно прилепнали към краката и ръцете дрехи при работа на полето; да се предпочитат утъпкани и лишени от буйна растителност места за разходки сред природата; при излети трябва да се намазват откритите части на тялото с отблъскващи кърлежите средства; след престой на открито да се извърши щателен оглед на дрехите и тялото за наличие на кърлеж.\r\nЗа миналата седмица е регистриран и един случай на заболял от лаймска болест. Това е мъж от възрастова група 20-24 години, от Община Бургас.\r\nЛаймската болест също се предава чрез кърлежи. Болестта протича в три основни стадия, като, след инкубационния период от 3 до 30 дни, се характеризира със зачервяване на кожата с диаметър по-голям от 5 см. на мястото на ухапване от кърлежа, което бързо се разширява.\r\nМария РУСЕВА", "date": "2017-06-22", "title": "Бургас: Шест случая на марсилска треска са регистрирани от началото на месеца в региона"}
{"url": "http://www.focus-news.net/news/2017/06/22/2407853/georgi-gyokov-bsp-ideyata-ni-e-da-se-razshiri-obhvata-na-ednokratnata-pomosht-za-zapochvane-na-uchilishte.html", "text": "Идеята на БСП е да разшири обхвата на еднократната помощ за започване на училище. Това каза в предаването „Това е България“ на Радио „Фокус“ народният представител от ПГ на „БСП за България“ Георги Гьоков, за предлаганата от партията еднократна помощ от 250 лв. за ученици в началния курс на обучение. По думите му ще трябват ще трябват около 30 млн. в държавния бюджет за това. „Казахме днес, че може би при следващия бюджет от 2018 г, нататък, ако виждаме ние като ПГ, че те не подценяват приходната част на бюджета и има възможност обхвата на тази помощ да се продължи до 8 клас, защо не – ние ще  го предложим, но сега предлагаме само с тези 30 млн. да покрием началото на тази учебна година по 250 лв. на I, II, III  IV клас“, поясни той. \r\nГеорги Гьоков отбеляза, че тези пари се получават само от семейства с дете, което тръгва в 1 клас и с подоходен критерий, ако член на семейството има по-малко от 400 лв. доход.", "date": "2017-06-22", "title": "Георги Гьоков, БСП: Идеята ни е да се разшири обхвата на еднократната помощ за започване на училище"}
{"url": "http://www.focus-news.net/news/2017/06/22/2407851/inzh-plamen-kolev-yuzdp-zaribihme-sas-140-000-broyki-balkanska-pastarva-rekite-struma-mesta-vit-i-yadenitsa.html", "text": "Югозападно държавно предприятие е зарибило със 140 000 бройки балканска пъстърва водите на реките Струма, Места, Вит – в района на Тетевен и Рибарица, и Яденица. Това каза за Радио „Фокус“ – Пирин инж. Пламен Колев, началник на отдел ,,Ловно и рибно стопанство” в Югозападно държавно предприятие (ЮЗДП). По думите му това е трета поредна година, в която предприятието осъществява подобна инициатива. \r\n„Стартирането на инициативата преди години бе наложено от пороите тогава, които свлякоха рибата надолу и фактически обезрибиха горните течения. Тази година зарибихме със 140 000 бройки, или, с 10 000 повече от миналата. Зарибяването става с 1-грамови рибки, с произход от рибовъдно стопанство „Тошков чарк”. Това е местен производител за Югозапада, намира се високо горе, в Родопите, на 1500 метра надморска височина. Избрахме именно него, защото е местен производител, а когато се зарибява, най-добре е да е с производство от местни производители, тъй като рибките най-лесно се адаптират по този начин“, каза още инж. Колев. \r\nТой добави, че зарибяването е било извършено в горните части на притоците на реките Струма и Места, Вит – при Тетевен и Рибарица, и река Яденица, която е приток на Марица, в района на териториалното поделение на ЮЗДБ в Белово. Инж. Колев допълни, че общо 16 са териториалните поделения, в които е извършено зарибяване. „Това са Ловно стопанство „Витошко-Студена”, „Дикчан”-село Сатовча, „Осогово” и държавните горски стопанства в Белица, Белово, Благоевград, Гърмен, Добринище, Елешница, Катунци, Места, Невестино, Рилски манастир, Рибарица, Струмяни и Якоруда“, уточни инж. Колев.\r\nЛивия НИНОВА", "date": "2017-06-22", "title": "Инж. Пламен Колев, ЮЗДП: Зарибихме със 140 000 бройки балканска пъстърва реките Струма, Места, Вит и Яденица"}
{"url": "http://www.focus-news.net/news/2017/06/22/2407854/politico-frenskiyat-plan-za-brekzit.html", "text": "Френският президент Еманюел Макрон няма намерение да влошава отношенията с Великобритания по време на преговорите за Брекзит, нито да се възползва от вътрешнополитическите трудности на британския премиер Тереза Мей, заявиха два източника, близки до държавния глава. Воден от желанието си да промени Европейски съюз чрез реформи, Макрон ще търси прагматичен подход към преговорите, които започнаха тази седмица в Брюксел, пише Politico. \r\nВъпреки това обаче Макрон не иска Европейската комисия, която води преговорите от името на държавите членки, да подходи меко към Обединеното кралство. Според източниците той вижда Брекзит като голяма възможност за утвърждаване на френско-германско влияние на глобалната сцена, за задълбочаване на интеграцията и прокарване на реформите, на които Лондон обикновено би се противопоставил, ако беше в блока.\r\n„Нямаме желание да наказваме Великобритания... но вероятно ще се стигне до там, че Лондон ще загуби своя глас по много въпроси, за които има пряк интерес“, коментира високопоставен френски дипломат.\r\nВ дългосрочен план целта на Макрон е да постигне такъв договор за ЕС след Брекзт, при който континенталните сили са свободни от либерализиращото влияние на Лондон върху търговията и други области. Според същите служителите, специфичните сфери, в които Макрон е готов да работи, паралелно с преговорите за Брекзит са:Търговията:  Тази седмица Макрон повдигне въпроса пред ЕС за развиването на по-ясни антидъмпингови инструменти, включително централизирана платформа за „сигнализация“ при нечестни търговски практики.Отбраната:  Френският президент ще даде начален тласък на „постоянното структурно сътрудничество“ в областта на отбраната, друго предложение, което Великобритания не одобрява. Интеграция в еврозоната: След изборите в Германия Макрон ще се насочи към засилване на интеграцията, чрез хармонизиране на фискалните и социалноосигурителните схеми. Освен това се предвижда постигане на напредък по въпроса за създаване на бюджет и финансов мистър на еврозоната. Тази седмица германският канцлер Ангела Меркел одобри подобен ход, който отново не съвпада с желанията на Великобритания.  \r\nСпоред източниците крайният резултат ще бъде по-силен ЕС, а Великобритания ще се окаже изгубена и никакво сближаване с американския президент Доналд Тръмп няма да компенсира загубеното влияние на Лондон на континента, допълват служителите. Мария Динкова", "date": "2017-06-22", "title": "Politico: Френският план за Брекзит"}
{"url": "http://www.focus-news.net/news/2017/06/22/2407843/bsp-nyama-da-poluchi-sobstvenostta-na-pametnika-buzludzha-bezvazmezdno-obzor.html", "text": "На среща между представителите на БСП и министъра на регионалното развитие и благоустройството Николай Нанков стана ясно, че няма законов вариант социалистите да получат собствеността на паметника „Бузлуджа“ безвъзмездно. Нанков посочи, че Законът за държавната собственост е бил променен на 7 февруари 2017 г. и според него юридически лица и политически партии не могат да получават имоти, които са държавна собственост, безвъзмездно. По думите му през 2011 г. има решение на Министерски съвет по казуса с \"Бузлуджа\", като от тогава 5 пъти е напомняно на ръководството на БСП в различните му състави за приканване да се приключи процедурата по действащите към момента нормативни текстова, в унисон с приетото решение. Три от писмата са били от областния управител на област Стара Загора, на чиято територия се намира комплексът, и две - от МРРБ, но от БСП не са предприели необходимите стъпки за подписване на договор за прехвърляне на собствеността. Нанков съобщи, че с ръководството на БСП са обсъждали други варианти, като отдаване на паметника под наем и закупуването му чрез тържна процедура. Той посочи и вариант за безвъзмездно предоставяне на паметника, но за срок до 10 години. Според него има воля за прехвърляне на паметника на партията, но в момента законът ограничава от към възможностите. По думите му хипотезите за възмездно придобиване чрез тържна процедура не изключва участници. Той съобщи, че данъчната оценка към момента е около 110 000 лв. за закупуване.\r\nЛидерът на БСП Корнелия Нинова от своя страна призова Бойко Борисов за реализирането на предложението му за прехвърляне на \"Бузлуджа\" на партията, като в противен случай заплаши да изведе социалистите пред Министерски съвет. По думите ѝ много правителства поред не могат да се грижат за паметниците си, включително за този. Според нея има някакво отстъпление от предложението отпреди години, защото се като желание да стопанисват „Бузлуджа“ са проявили много кандидати, политически партии, неправителствени организации. Тя коментира, че се съсредоточава енергия, само и само да не се получи паметникът от БСП. Нинова посочи, че желанието на партията е да отговори на писмото, което е получено от Министерски съвет през 2011 г. и да получи паметника като собственик, за да го реставрира и поддържа. Нинова заяви, че са били обсъдени с юристи различните варианти и във вторник ще бъдат обсъдени на ИБ на БСП, за да бъде взето решение.\r\nСтефан ПЕТРОВ", "date": "2017-06-22", "title": "БСП няма да получи собствеността на паметника „Бузлуджа“ безвъзмездно (ОБЗОР)"}
{"url": "http://www.focus-news.net/news/2017/06/22/2407855/angel-blagov-sayuz-na-balgarskite-pchelari-pazardzhik-dobitiyat-v-yuzhna-balgariya-med-e-po-kachestven.html", "text": "Със средства от европейските програми у нас се подпомагат само пчеларите, които са регистрирани като земеделски производители. Това каза за Радио „Фокус” – Пазарджик Ангел Благов, председател на регионалната структура на Съюза на българските пчелари в Пазарджик. Той поясни, че условието, за да получават колегите му средства, е да имат над 100 кошера. „В област Пазарджик такива почти няма, повече са пчеларите с много кошери в Северна България. Там и условията са по-благоприятни, и се добива повече мед. Нашият мед, в Южна България, обаче, е по-качествен”, добави Благов. Според него причината за това е, че в Северна България събират повече мед от рапица и слънчоглед, с изключение на районите покрай Дунав, където е по-влажно. „При нас, в Южна България, има голямо разнообразие – имаме много билки, много овощни видове, доста акация, а някъде има и много липи. Това допринася за това медът да е по-вкусен и с по-добри качества”, коментира пчеларят.\r\nТеодора ДИМИТРОВА", "date": "2017-06-22", "title": "Ангел Благов, Съюз на българските пчелари-Пазарджик: Добитият в Южна България мед е по-качествен"}
{"url": "http://www.focus-news.net/news/2017/06/22/2407632/varna-efektivna-prisada-ot-6-godini-i-8-mesetsa-poluchi-bivshata-schetovoditelka-ot-direktsiya-sotsialno-podpomagane-vav-valchi-dol-prisvoila-chrez-izmama-blizo-400-000-leva.html", "text": "Варненският апелативен съд отмени оправдателната част от присъда на Окръжен съд – Варна и призна вината на бившата старша счетоводителка от Дирекция „Социално подпомагане“ във Вълчи дол Надежда Стоянова затова, че за период от 10 години от 2004 до февруари 2014 година, при условията на продължавано престъпление, чрез използване на документи(ведомости) с невярно съдържание, присвоила чрез измама 390 102 лева, предназначени за подпомагане на социално слаби хора. Това съобщиха от пресцентъра на Апелативен съд - Варна. Втората съдебна инстанция сподели основанията на протеста на Окръжна прокуратура и намери, че престъплението е в особено големи размери и представлява особено тежък случай. \r\nАпелативният съд във Варна присъди за това деяние наказание в размер на 10 години „лишаване от свобода“, което намали с 1/3 до 6 години и 8 месеца. За същия период от време Стоянова е лишена от право да заема държавна или обществена длъжност, свързана с пазене или управление на парични средства. С днешната присъда на Варненския апелативен съд подсъдимата се лишава и от правото да упражнява професия или дейност, свързана с пазене или управление на парични средства за срок от 6 години и 8 месеца, считано от влизане на присъдата в сила.\r\nСъдът отмени наложената от Варненския окръжен съд пробационна мярка и осъди Стоянова да заплати 1661 лева разноски по делото в полза на ВСС.\r\nС оглед на произнесената присъда, Варненският апелативен съд наложи на Надежда Стоянова забрана да напуска пределите на страната, като това определение не подлежи на обжалване.\r\nПрисъдата подлежи на обжалване или протест в 15 дневен срок пред ВКС.\r\nПресслужбата на съда припомня, че през октомври миналата година,  при условията на съкратено съдебно следствие ОС-Варна, присъди на подсъдимата 3 години лишаване от свобода, което отложи с 5 годишен изпитателен срок и я оправда затова деянието да е било в особено големи размери и да представлява особено тежък случай. \r\nВ рамките на днешното съдебно заседание втората съдебна инстанция изслуша 5-на СМЕ. Експертите намират, че към настоящия момент подсъдимата е в добро клинично състояние.\r\nВ протеста на Окръжна прокуратура – Варна се каза, че подсъдимата системно и регулярно си е служила с хитрост при документната обработка на счетоводни документи и чрез измама е присвоила пари, предназначени за социално слаби хора от Вълчи дол. Прокурорът направи изчислението, че в продължение на 10 години Стоянова е присвоявала месечно по близо 3500 лева и дори след като е била привлечена като обвиняема е продължила да го прави, до отстраняването ѝ от длъжност.\r\nВ последната си дума пред съда Надежда Стоянова се разкая за стореното и разказа, че се срамува за това, което е причинила на своите съграждани и на близките си.", "date": "2017-06-22", "title": "Варна: Ефективна присъда от 6 години и 8 месеца получи бившата счетоводителка от Дирекция „Социално подпомагане“ във Вълчи дол, присвоила чрез измама близо 400 000 лева"}
{"url": "http://www.focus-news.net/news/2017/06/22/2407558/plovdiv-zatvoren-za-dvizhenie-na-kamioni-nad-12-tona-e-patyat-popovitsa-bolyartsi.html", "text": "Интензивен е трафикът по основните пътни артерии в Пловдивска област. Това съобщи за Радио „Фокус“ – Пловдив дежурният в Областно пътно управление. Най-натоварено е движението по направленията Пловдив - Карлово и Пловдив - Асеновград - Смолян, както и по участъка на АМ „Тракия“ в областта, където се извършва монтаж и демонтаж на пътни знаци по различни участъци в посока София. Днес се работи в района на км 150, утре – при км 133, а на 26 юни, понеделник – при км 121 и км 112. Не са регистрирани сериозни пътнотранспортни произшествия през последната нощ.\r\nОстават валидни въведените ограничения за движение в Пловдивска област. Проходът Троян - Кърнаре все още е затворен за преминаване на камиони над 10 тона заради ремонт на мост. Затворен за движение на камиони над 12 тона остава и пътят Поповица - Болярци. Забранено е движението на всички моторни превозни средства по пътя Белица - Загражден - Давидково, в участъка от км 13 до км 18. Срокът на ограничението е до 20 декември. Все още е забранено преминаването на тежкотоварни превозни средства с височина над 4 метра през тунелите по пътната отсечка Асеновград - Нареченски бани. Обходният маршрут е по пътя Кричим - Девин. Опасност от падащи камъни има по направленията София - Карлово - Бургас, Троян - Кърнаре, Асеновград - Смолян, Юговско ханче - Югово - Лъки - Здравец, Смолян - Кричим - Стамболийски - път І-8, както и при проходите „Козница” и „Стражата”.\r\nТони МИХАЙЛОВ", "date": "2017-06-22", "title": "Пловдив: Затворен за движение на камиони над 12 тона е пътят Поповица - Болярци"}
{"url": "http://www.focus-news.net/news/2017/06/22/2407555/ria-novosti-indiya-vaznameryava-da-modernizira-svoite-iztrebiteli-su-30.html", "text": "Индия планира да разшири възможностите на своите изтребители Су-30, поставяйки на тях ракети „въздух-въздух“ с по-голяма дължина на полета, както и подобрена технология за откриване на цели, предаде РИА Новости, позовавайки се на местни медии.\r\n„Ние се стремим към увеличаването на възможностите на самолета  като го снабдим с по-мощно въоръжение, в това число и ракети въздух-въздух с възможност за поразяване до 12к км. , такива като „Метеор“, които се поставят на френските изтребители „Рафал“, съобщи източник от индийската армия.  Същевременно самолетите са така модернизирани, че да могат да пренасят свръхзвукови крилати ракети местно производство „Брамос“. Виктор Турмаков", "date": "2017-06-22", "title": "РИА Новости: Индия възнамерява да модернизира своите изтребители Су-30"}
{"url": "http://www.focus-news.net/news/2017/06/22/2407856/trend-igor-dodon-e-pokanil-ilham-aliev-da-poseti-moldova-sledvashtata-godina.html", "text": "Президентът на Молдова Игор Додон е поканил своя колега от Азербайджан Илхам Алиев да посети Кишинев през следващата година, предава  Trend. \r\nТози коментар Додон направи в четвъртък след разговора си Алиев в Баку. \r\n„Президентите на нашите две страни отдавна не се бяха срещали и аз съм уверен, че срещата на най-високо равнище ще даде нов импулс  за нашите двустранни отношения. Ние обсъдихме много въпроси, но ако трябва да ги структурираме, то основните направления бяха три: икономиката, хуманитарно-социалните теми и политиката“, допълни Додон.  Мария Динкова", "date": "2017-06-22", "title": "Trend: Игор Додон е поканил Илхам Алиев да посети Молдова следващата година"}
{"url": "http://www.focus-news.net/news/2017/06/22/2407557/georgi-gyokov-bsp-segashnoto-uvelichenie-na-pensiite-vodi-do-neravnopostavenost.html", "text": "Не сме съгласни с този вид увеличение на пенсиите, защото води до неравнопоставеност. Хора, които нямат осигурителен принос, ще получават толкова, колкото другите. Но няма как да сме против предложението, заради ужасяващите доходи на пенсионерите. Това каза по БТВ депутатът от „БСП за България” Георги Гьоков, съобщиха от пресцентъра на НС на БСП. Той добави, че между първо и второ гласуване на законопроекта в Народното събрание левицата ще представи своите предложения за промени, а именно минимална пенсия от 300 лева и преизчисляване на пенсиите със средноосигурителен доход за 2013 година. Той припомни, че по време на правителството на Тройната коалиция, пенсиите са били увеличавани досега с най-много - над 100%. Георги Гьоков заяви още, че когато се приемаше бюджета на НОИ и националния бюджет в края на миналата година, именно левицата изтъкна, че умишлено управляващите залагат по-малко приходи. Целта на това е събраните пари да се разпределят от ГЕРБ не през бюджета, а с постановление на Министерския съвет, което е в абсолютно нарушение на Конституцията. Народният представител каза още, че реално увеличение на пенсиите ще получат едва 300 000 пенсионери, а на други близо 500 000 ще се изравнят с въпросното увеличение.", "date": "2017-06-22", "title": "Георги Гьоков, БСП: Сегашното увеличение на пенсиите води до неравнопоставеност"}
{"url": "http://www.focus-news.net/news/2017/06/22/2407559/xinhua-italianski-iztrebiteli-vremenno-shte-pazyat-balgarskoto-vazdushno-prostranstvo.html", "text": "Българското правителство предостави зелена светлина за това четири италиански изтребителя „Юрофайтър Тайфун“ временно да пазят въздушното пространство на страната, за да засилят източния фланг на НАТО, предаде  Xinhua.\r\nИталианските изтребители ще изпълняват операции от 15 юли до 15 октомври заедно с българските ВВС за прилагането на мерките за сигурност на страните членки по източния фланг на НАТО. Задачите на италианските самолети ще включват прихващане, визуална идентификация и придружаване. \r\nИзтребителите и 110 военни и персонал ще бъдат разположени на военна база „Граф Игнатиево“ северно от българския град Пловдив. Виктор Турмаков", "date": "2017-06-22", "title": "Xinhua: Италиански изтребители временно ще пазят българското въздушно пространство"}
{"url": "http://www.focus-news.net/news/2017/06/22/2407849/georgi-gyokov-bsp-predishnite-rakovodstva-na-partiyata-ne-sa-namerili-sila-i-smelost-za-vazstanovyavane-na-pametnika-na-buzludzha.html", "text": "Предишните ръководства на БСП не са намерили сила и смелост за възстановяване на паметника на „Бузлуджа“, затова не са предприемани стъпки за придобиването му от партията. Това каза в предаването „Това е България“ на Радио „Фокус“ народният представител от Парламентарната група на „БСП за България“ Георги Гьоков, във връзка с казусa със собствеността на паметника. Той коментира, че 6 години партията не е реагирала на поканата за безвъзмездно прехвърляне на паметника, но сега има желанието това да се случи. \r\n„Нали това решение, за безвъзмездно прехвърляне на „Бузлуджа“, е било взето още преди 6 години, сега Бойко Борисов да намери начин да си изпълни обещанието, защото иначе остава  съмнението, че това е част от номерата му“, коментира той. „Сегашното ръководство, в лицето на председателя на партията Корнелия Нинова и на цялото Изпълнително бюро, и на целия Национален съвет, има волята и силата и смята, че можем, да се справим с дарителска кампания. Първоначално - да спрем разрухата, и после да го развием като паметник. Архитектурен паметник е и е ценен не само за България, Европа, а и за света, и затова искаме да ги запазим. Иначе, от сантиментална гледна точка, е ясно защо го искаме“, добави той. \r\nГеорги Гьоков отбеляза, че партията се е свързала с архитекта на паметника, както и с други специалисти, и първата работа, която трябва да се извърши по него, е да се укрепи покрива и да се спре разрухата. Tой добави, че БСП се връща на върха и там е мястото на партията.", "date": "2017-06-22", "title": "Георги Гьоков, БСП: Предишните ръководства на партията не са намерили сила и смелост за възстановяване на паметника на „Бузлуджа“"}
{"url": "http://www.focus-news.net/news/2017/06/22/2407472/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Иранското правителство съобщи, че няма да се поколебае да разшири ракетните си възможности и посочи, че ще развива и в бъдеще тази програма, пише  Tehran Times.\r\n„Както бе изрично посочено от президента Хасан Роухани, правителството подкрепа всяка ракетна дейност на Ислямският революционен гвардейски корпус  и на иранските въоръжени сили“, заяви прессекретарят на иранското правителство Мохамад Багер Нобакт. „Правителството няма да сложи горен лимит при засилването на отбранителната си и ракетна възможност и подкрепи ракетните изпитания и проучвания“, добави той.\r\nПреди дни Ислямският революционен гвардейски корпус на Иран изстреля ракети по цели на „Ислямска държава“ в Източна Сирия, ликвидирайки на-малко 50 терористи.\r\n*** Иранският президент Хазан Рохани призова за единство в мюсюлманския свят, подчертавайки, че глобалното ескалиране на тероризма е от ползва единствено на Израел, пише вестник The Times of Israel. \r\n„Ясно е, че израелците подкрепят тероризма в региона“, отбеляза Рохани. „Колкото повече се увеличава терористическата активност в региона, толкова по-голяма е ползата за ционистите“, уточни държавният глава. \r\n„Ако искаме да ограничим ционизма в региона, ние трябва да изковем единство в ислямския свят и да разрешим разногласията“, допълни Рохани. \r\nОсвен това министърът на външните работи на Иран генерал Хюсеин Дехкан обясни, че Израел е в основата на цялото насилие и екстремизъм в света.\r\n*** Двама от центристките съюзниците на френския президент Еманюел Макрон напуснаха правителството в сряда на фона на обвиненията, че тяхната партия е злоупотребила с фондовете на Европейския съюз, пише вестник The New York Times. \r\nОставките на министъра на правосъдието Франсоа Байру и на министъра на европейските въпроси Мариел дьо Сарнес хвърлиха сянка върху това, което трябваше да бъде незначителна промяна в кабинета. Ден по-рано министърът на отбраната Силви Гулард също обяви, че ще се оттегли.  \r\nМакар че оставките няма да попречат на способността на Макрон да управлява, те могат да очернят обещанието му да промени френската политика, така че да се сложи край на етичните скандали от миналото. \r\nБайру и дьо Сарнес са част от „Демократическото движение“, центристка партия, водената от Байру, която се съюзи с Макрон по време на президентската кампания. Гулард беше избрана в Европейския парламент от същата партия през 2009 г. и 2014 г., но наскоро се дистанцира от \"Демократическото движение\".\r\n*** Руският заместник-министър на отбраната Сергей Рябков отмени планираната си среща със заместник-държавния секретар на САЩ Томас Шанън, съобщиха в сряда от Държавния департамент, пише вестник The Hill. \r\nШанън, който в момента е на посещение във Великобритания, трябваше да пътува за Русия, където в петък да разговаря с Рябков. \r\n„Съжаляваме, че Русия е решила да се откаже от тази възможност за обсъждане на трудностите, които пречат на американско-руските отношения“, коментираха от Държавния департамент. \r\n„От наша гледна точка и както ясно заяви държавният секретар Рекс Тилърсън, има много въпроси, които да бъдат дискутирани. Ние оставаме отворени за бъдещи разговори“, допълниха американските власти.", "date": "2017-06-22", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/06/22/2407471/predstoyashti-sabitiya-za-22-yuni-agentsiya-fokus.html", "text": "***\r\nОт 09.00 до 14.45 часа в МОСВ, министърът на околната среда и водите Нено Димов и посланикът на Държавата Израел у нас Н. Пр. г-жа Ирит Лилиан ще открият семинар за международното водно изложение WATEC 2017 (12-14 септември 2017 г., Тел Авив).\r\n***\r\nОт 10.00 часа в сградата на МРРБ, Министърът на регионалното развитие и благоустройството Николай Нанков ще обсъди с представители на БСП начините за приключване на процедурата по предоставяне на Дом – паметник комплекс връх „Бузлуджа“ на партията.\r\n***\r\nОт 09.00 часа ще се проведе заседание на Народното събрание.\r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.30 часа в Специализирани наказателен съд ще се гледа делото срещу Радослав Б., Мариян К. и др. за образуване и ръководене на организирана престъпна група. \r\n***\r\nОт 10.00 часа е се проведе заседание на Столичния общински съвет.\r\n***\r\nОт 10.00 до 13.00 часа в кабинет 227 във ВМА, медицински специалисти от Клиниката по дерматология и венерология към здравното заведение ще извършват безплатни профилактични прегледи за пигментни петна и рак на кожата. Предварително записване на телефони: 02/ 92 25 809; 02/ 92 25 023 и 02/ 92 25 002.\r\n***\r\nОт 10.00 часа в централната зала на хотел „Форум“ ще се състои национална конференция „Кураж, почтеност и професионализъм в турбулентни времена“.\r\n***\r\nОт 10.00 часа в Специализирани наказателен съд ще се гледа делото срещу Росен Ч. и Полина И. за образуване и ръководене на организирана престъпна група.\r\n***\r\nОт 10.00 часа в Специализирани наказателен съд ще се гледа делото срещу Роза П., Валери М., Ивайло Г., Кирил С. и др. за образуване и ръководене на организирана престъпна група. \r\n***\r\nОт 10.00 часа 1 състав на СГС ще гледа делото срещу Христо Монов, бивш изпълнителен директор на БДЖ (чл. 219 от НК).\r\n***\r\nОт 10.00 часа във Военномедицинска академия ще се проведе съвместно занятие с органите на пожарна безопасност и защита на населението на МВР.\r\n***\r\nОт 10.00 часа в бизнес сградата на НДК Заместник-министърът на регионалното развитие и благоустройството Деница Николова ще участва във форум, посветен на развитието на интелигентните градове.\r\n***\r\nОт 11.00 часа в сградата на Народното събрание, ПГ „Обединени патриоти“ и Сдружение АСОРИ (Асоциация за социална отговорност и развитие чрез иновации) организират експертна кръгла маса по повод изготвянето на проект на Закон за българския език.\r\n***\r\nОт 11.00 часа в националния пресклуб на БТА, Националното сдружение на частните болници /НСЧБ/ и Центъра за защита на правата в здравеопазването ще дадат пресконференция на тема „Остри и хронични проблеми на здравеопазването в момента. Възможни решения.“.\r\n***\r\nОт 13.00 часа в Националния пресклуб на БТА, „Съюз на пенсионерите - 2004\" и коалиционни партньори ще дадат пресконференция на тема „За преизчисляване на пенсиите на българските пенсионери – изход в безизходицата“.\r\n***\r\nОт 14.00 часа в Специализирани наказателен съд ще се гледа делото срещу Кирил Г. за образуване и ръководене на организирана престъпна група. \r\n***\r\nОт 14.00 часа в Специализирани наказателен съд ще се гледа делото срещу Ваньо В., Живко Б., Илия И. за образуване и ръководене на организирана престъпна група. \r\n***\r\nОт 14.00 часа в Специализирани наказателен съд ще се гледа делото срещу Владимир Н., Томи Х. и Стоян С.  за образуване и ръководене на организирана престъпна група.\r\n***\r\nАпелативният специализиран наказателен съд ще гледа като втора инстанция дело по мерките за неотклонение на задържаните митнически служители от Митнически пункт „Кулата“.\r\n***\r\nОт 19.30 часа в зала 1 на НДК Фондация Орлин Анастасов представя оперите „Селска Чест“ и „Палячи“.\r\n***\r\nОт 14.00 часа в Градска библиотека „Паисий Хилендарски“в Асеновград ще започне Национално обучение по модерен библиотечен мениджмънт и съвременни библиотечни услуги за общинските библиотеки по проект„Повишаване на обучителния капацитет на мениджъри и служители в общинските библиотеки\", финансиран по програма „Еразъм +“. Обучението продължава и на 23 юни.\r\n***\r\nОт 17.30 часа ще се състои официална церемония за отбелязване на 35-годишния юбилей на Градска библиотека „Паисий Хилендарски”. Ще участва Камерен хор на библиотекарите от РБ „Захари Княжески” – Стара Загора, ще бъдат връчени и грамоти за успешни партньорства. \r\n***\r\nВ Университетския център „Бачиново\" към ЮЗУ „Неофит Рилски“, от 14.00 часа ще бъде открита XXVI Международна конференция за млади учени.\r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Веселин Ангелов ще има приемен ден. \r\n***\r\nОт 10.30 часа в пресклуба на БТА ще се състои пресконференция на Бюрото по труда. \r\n***\r\nОт 10.30 часа в  Хотел „Премиер“ ще се проведе Информационен ден на тема: “Подкрепа на деинституционализация на грижите за деца“. \r\n***\r\nОт 11.00 часа в Кабинета на кмета ще се проведе Посещение на Негово Превъзходителство Душан Щраух- посланик на Чешката Република. \r\n***\r\nОт 11.30 часа в пресклуба на БТА ще се състои пресконференция на кмета на Община Павликени инж. Емануил Манолов във връзка с предстоящата празнична програма. \r\n***\r\nОт 12.00 часа в Кабинета на кмета ще се проведе Брифинг по повод посещението на Душан Щраух. \r\n***\r\nОт 12.30 часа в пресклуба на БТА ще се състои пресконференция на президента на КНСБ Пламен Димитров. \r\n***\r\nОт 18.00 часа в  РНБ „П. Р. Славейков” ще се проведе премиера на книга за Соломон Паси – представя Максим Минчев, генерален директор на БТА. \r\n***\r\nОт 19.00 часа в голяма зала на МДТ „К.Кисимов“ ще бъде представена постановката Хъшове“. \r\n***\r\nОт 20.00 часа в Летния театър ще се състои Концерт на Кичка Бодурова със специалното участие на Стоянка Мутафова. \r\n***\r\nОт 20.30 часа на Паметник “Асеневци“ ще бъде организирано Латино порти с UN BESO- „Арт лято“. \r\n***\r\nОт 12.00 часа в заседателна зала на Областна администрация, ще се проведе работен семинар на Българска стопанска камара. \r\n***\r\nОт 17.30 часа в Регионална библиотека „Дора Габе“ ще бъде представен романът „Любовта и смъртта на Първия след Бога“.\r\n***\r\nОт 20.00 часа в скейтпарка в града ще се състои концерт на група ATTAXIC. \r\n***\r\nОт 13.00 в зала „Васил Караиванов“ на Община Карлово ще се открие националната научна конференция „Васил Левски и Вътрешната революционна организация в борбата за национално освобождение”. Конференцията ще продължи и на 23 юни. \r\n***\r\nОт 11.00 часа в Градско гробище, ул. „Пенко Енев“, в Деня на памет и скръб, напомнящ за започване на Великата Отечествена война, посланикът на Русия в България Анатолий Макаров ще участва в тържествено откриване на реновирания паметник на братската могила на 31 съветски войник. \r\n***\r\nВ 10.30 часа кметът на Пловдив инж. Иван Тотев ще открие обновената къща „Клианти“ - новата перла на Старинен Пловдив на ул. „Тодор Самодумов“ № 3А.\r\n***\r\nВ 11.30 часа в заседателната зала на община Пловдив ще се състои пресконференция за представяне на  концерта, с който ще бъде открит „Есенен салон на изкуствата Пловдив – 2017“. \r\n***\r\nОт 19.30 часа в Club Fargo в \"Лъки\" - Дом на киното ще се състои прожекцията на 3 филма на режисьорката Розалия Димитрова. Проектът се осъществява с финансовата подкрепа на община Пловдив и е част от Календара на културните събития за 2017 година. Входът е свободен.\r\n***\r\nОт 10.00 часа в Зала 1 на Областна администрация Русе ще се проведе редовно заседание на Постоянната секторна комисия в областта на туризма и околната среда.\r\n***\r\nВ 10.30 часа в Регионалния исторически музей, кметът на Община Стара Загора Живко Тодоров и областният управител Гергана Микова ще посрещнат представители на дипломатическия корпус.\r\n***\r\nОт 19.00 часа в малката зала на хотел „Мериан Палас” - Стара Загора ще се проведе среща с актрисата Татяна Лолова, носител на Голямата награда за ново българско кино „Златна липа” 2016 година.\r\n***\r\nОт 17.30 часа на сцената на л. „Свобода“, Духовият и Народният оркестър организират летен концерт за жителите и гостите на града. \r\n***\r\nОт  10.00 часа в зала 2 на Областна администрация ще се проведе заседание на Областната комисия по безопасност на движението по пътищата.\r\n***\r\nОт 14.00 часа в СУ „Й. Е. Български“ ще се проведе заседание на Постоянната комисия „Просвета, образование и наука” към Общински съвет- Шумен. \r\n*** \r\nОт 16.00 часа в зала 203 на общината ще се проведе заседание на Постоянната комисия „Здравеопазване и социална политика” към Общински съвет- Шумен.", "date": "2017-06-22", "title": "Предстоящи събития за 22 юни (Агенция „Фокус\")"}
{"url": "http://www.focus-news.net/news/2017/06/22/2407556/pazardzhik-oik-septemvri-utvardi-grafichniya-obrazets-na-byuletinata-za-kmet-na-selo-boshulya.html", "text": "Със свое решение Общинската избирателна комисия (ОИК) в град Септември утвърди и одобри графичния образец на бюлетината за кмет на кметство Бошуля. Това съобщиха за Радио „Фокус“ – Пазарджик от ОИК - Септември. На бюлетината са изписани номерата, имената и партиите на кандидатите за кмет на село Бошуля, които са двама. Предвидено е и поле – „не подкрепям никого“. Частичните местни избори за кмет на населеното място са насрочени за 2 юли, а вотът си жителите на селото ще упражнят в една избирателна секция.\r\nВаня НИКОЛОВА", "date": "2017-06-22", "title": "Пазарджик: ОИК - Септември утвърди графичния образец на бюлетината за кмет на село Бошуля"}
{"url": "http://www.focus-news.net/news/2017/06/22/2407477/afp-fbr-smyata-che-napadenieto-sreshtu-politsay-na-letishteto-v-michigan-mozhe-da-e-teroristichen-akt.html", "text": "От ФБР заявиха, че разследват нападение с нож срещу полицай на международното летище във Флинт, Мичиган, предава AFP.\r\nОт агенцията твърдят, че това може да е „терористичен акт“.\r\nЗаподозреният, който е арестуван, е канадски гражданин над 50 годишна възраст, на име Амор Фтухи. Властите провеждат съвместна операция в Канада и САЩ след нападението с нож на международното летище във Флинт. Нападателят Фтухи е описан от полицията като човек „дълбоко мразещ САЩ“. Симеон Миланов", "date": "2017-06-22", "title": "AFP: ФБР смята, че нападението срещу полицай на летището в Мичиган, може да е „терористичен акт“"}
{"url": "http://www.focus-news.net/news/2017/06/22/2407479/balgariya-v-svetovnite-medii-agentsiya-fokus.html", "text": "По време на срещата от 20 юни в София между министър-председателя на Македония Зоран Заев, българския министър-председател Бойко Борисов и президента на България Румен Радев бе заявено, че България е готова да окаже помощ на съседната си страна в нейната интеграция в ЕС  и в НАТО, предаде  Regnum.\r\n„За нашата страна няма друга алтернатива, освен присъединяването към НАТО и към ЕС и в момента няма нищо по-важно от установяването на добросъседски отношения на Балканите“, заяви Заев на срещата си с президента на България. Румен Радев от своя страна потвърди подкрепата на България към „евроатлантическата и европейската перспектива на Македония“. Гаранция за тази поддръжка, според него, трябва да стане подписването в началото на август на двустранен договор за добросъседство , в който ще бъдат ясно посочени намеренията „да се развиват двустранните отношения по европейски модел“.  Страните са се договорили за нарастващо взаимодействие в сферите на транспорта, енергетиката, комуникациите, а също така и към работата над засилването на взаимния стокооборот и туристически обмен.\r\nНа срещата си с Бойко Борисов Зоран Заев отбеляза, че България „успешно усвоява европейските фондове“. Заявено е, че София по македонска молба ще изпрати свои експерти за оказване на съдействие на Скопие в тази сфера. Българският министър-председател увери Заев за готовността да се окаже на Македония съдействие във влизането ѝ в ЕС и НАТО, наричайки това „исторически шанс“ за страните да подобрят живота на своите граждани. При това Борисов Обеща да работи върху решението на съответния проблем и с „дружеска Гърция“.\r\n***  Българският министър на външните работи Екатерина Захариева заяви като коментар за срещата между министър-председателите на Македония и на България Зоран Заев и Бойко Борисов, че няма интерес в двустранните отношения да се продължава по същия начин още 25 години. Тя изрази мнение, че е в общ интерес двете страни да сближат позициите си и да работят над общото си европейско бъдеще, и че остава малко до подписването на Договора за добросъседство, предаде македонското електронно издание „Локално“.\r\n„Доверието между двамата министър-председатели бе представено на високо ниво, но също така трябва да се работи за това доверие. Факт е, че България е добронамерена“, заяви министърът на външните ни министър.  Захариева припомни, че \"през годините имаме добри практики и по-добро усвояване на трансграничните програми, които са изключително важни, тъй като те са връзката между пограничните общини.\" \r\nМинистърът поясни, че за 2016 година над 500 хиляди туристи от Македония са посетили България, а 350 хиляди българи са посетили Македония. \"Хората са близки и общуват, въпросът е тази близост да стане по-лесна за тях\", добави министърът. \r\n„Няма да бъде лесно на правителството на Македония. С години водената антибългарска политика е факт. Политици и научни работници имат такава съзнание, но съобщенията идват от политиците. Нека най-накрая да приключи този безсмислен спор. Европейско бъдеще означава общо празнуване на нашата обща история“ , допълни Захариева.\r\n***  Според българския министър на транспорта и информационните технологии Ивайло Московски и неговия македонски колега Горан Сугарески изграждането на железопътната линия София-Скопие е приоритет, предаде скопският телевизионен канал   A1On.\r\n„Железопътната връзка е от съществено значение за свободния поток на пътници и стоки, а за реализацията на проекта са необходими средства за изграждане на железопътната линия от македонска страна, за модернизацията на  линията от София до Гюешево, както и за доизграждането  2,5 км трасе от Гюешево до македонската граница“, посочиха министрите.\r\nМосковки заяви, че очаква гаранции от македонската страна за изграждане на линията от село Беляковце до българската граница и добави, че вече са осигурени средства за модернизация на железопътната линия София-Перник-Радомир-Гюешево.\r\nДвамата министри се съгласиха, че с бюджетите на двете държави трудно може да се реализира железопътната връзка и добавиха, че е необходимо с общи сили да се търсят инвеститори от чужбина.\r\nМинистър Сугарески информира за напредъка на проекта за изграждане на линията от Крива Паланка до границата с България, който трябва да се реализира в близост до границата между двете страни и за който е необходимо изграждането на трансграничния тунел „Деве баир“.\r\n*** По време на втория ден от посещението си в България македонският министър-председател заяви, че политическите отношения между двете държави са били хладни по политически причини, предаде македонското издание  „Фокус“.\r\n„Чий е цар Самуил трябва да се обсъжда от историците, а не от политиците“, заяви Заев след срещата си с българските политици. Той посочи, че голяма част от историята на двете страни е обща и че в македонските учебници ще бъде променено това, което не е в новия дух на сътрудничество между двете държави.\r\nВъв вторник Заев проведе среща с българския министър –председател Бойко Борисов, а следобеда и с президента Румен Радев.\r\n***  Споразумението за добросъседски отношения между Македония и България се очаква да бъде подписано на 2  август, по време на съвместното честване на Илинден. Това бе съобщено след вчерашната среща на министър-председателите Зоран Заев и Бойко Борисов в София. Договорът, както изтъкна Борисов трябва да бъде подписан на езика, предвиден в македонската конституция, а това, което трябва да се уточни, според него, е важно за бъдещите поколения, пише във вестник  \"Нова Македония\".\r\nЗаев подчерта, че от договора за добросъседство с България е останал само един малък детайл, който се очаква да бъде уточнен до 2  август, когато в Македония делегации от двете държави съвместно ще честват Илинден.\r\n„Затварянето на главата на национализма и омразата е исторически момент“, посочи Заев по време на първото си посещение в България като министър-председател. Той обясни, че  става дума за малки детайли, които съответните служби ще уточнят, защото повече няма да има комисии за преговори. Ще преговарят външните министри.\r\nБойко Борисов заяви, че затварянето на въпроси е положително и за Брюксел, но и за“ нашите граждани“. „ Убеден съм, че ако се съсредоточим върху инфраструктурните проекти, за десет години Балканите ще бъдат различни. Много близо сме до договора. Става дума за термини, които искаме да бъдат написани, за да няма никакви дискусии и възможности за претенции от една или друга страна“ подчерта Борисов. Той обеща и безрезервна подкрепа на София по пътя на Македония към ЕС и НАТО.\r\n„Ние сме за членството на Македония в НАТО и ЕС. Пътят към тези две институции преминава през вътрешнополитическа стабилност“, подчерта българският министър-председател. \r\nСъщевременно двамата министър председатели са се договорили  в София улица да получи  на името на бившия македонски президент Борис Трайковски, докато в Скопие улица да получи името на бившия български президент Желю Желев. „Двамата допринесоха много за отношенията между двете страни“, посочи Борисов.\r\n*** Според министър-председателя на Македония Зоран Заев отношенията между страната му и България са били хладни единствено по политически причини. Той посочи, че голям дял от историята на двете страни е един и че в македонските учебници ще бъде променено това, което не е в духа на добрите отношения. Според него не политиците, а историците трябва да водят дебата чий е цар Самуил. Заев посочи, че ще бъдат осъществени редица проекти в инфраструктурата и в енергетиката, предаде скопският телевизионен канал “Телма“.\r\nНа 20 юни 2017 г. Зоран Заев проведе среща с българския си колега Бойко Борисов, а по-късно и с президента на България Румен Радев. По време на срещата си с Борисов Заев получи подкрепа и помощ за Македония по пътя ѝ към нейната интеграция към ЕС и НАТО. Бе договорено и подписването на договор за добросъседство, който да бъде подписан на двата езика. Министър-председателите подчертаха, че в споразумението трябва да се доуточнят няколко детайли, над които ще се работи във външните министерства на Македония и на България.\r\n***   Македонският министър-председател Зоран Заев заяви, че очаква получаването на дата за започване на преговорите за членството на страната си в ЕС през 2018 г., след приключването на всички предприети реформи, предаде скопският телевизионен канал А1Оn.\r\nЗаев подчерта, че Македония се надява на позитивен пробив около проблема, който Гърция има с конституционното ѝ име и изрази надежда, че с новите перспективи, които се откриват в региона Македония ще може да поиска, но и да получи подкрепа и помощ от южната си  съседка.\r\n„Убедени сме, че вероятно дългото чакане за ЕС и НАТО е причинено от политическата криза, което се случи в Македония. Уверени сме, че нашите съседи  желаят доброто и на Македония, и на целия регион. Очакваме подкрепа от приятели, наши съседни страни, особено от тези, които са членки на ЕС и НАТО“, подчерта Заев.\r\nТой посочи, че Македония е отворила нова глава в сътрудничеството си с България. „Видях искреното желание на съседа ни, който се отнася като голям приятел в намерението си да помогне на Македония да се придвижи към ЕС и НАТО. България може много да помогне на Македония“, посочи Заев. Същевременно той посочи, че досега е имало съществуващо охлаждане в отношенията между България и Македония, което според него се дължи изключително на политически причини, които „са определено отстранено и са открити нови перспективи за сътрудничество между двете държави“. \r\n„Очаква се правителството на България да бъде първи партньор в интеграционните процеси в ЕС и НАТО като съсед, а след подписването на договора за добросъседство няма да има отворени въпроси“, убеден е македонският министър председател. \r\n„На срещата с премиера Бойко Борисов придружен от външните ни министри ние почти затворихме съществуващите четири отворени сегмента от договора за добросъседство почти затворихме. Три са напълно затворени и остава само един, който вярвам, че ще се реши на едно кафе между двамата министри, за да може този договор да бъде подписан при ответното  посещение на премиера Борисов по случай отбелязването на Илинденско-Преображенското въстание“,  заяви македонският премиер .\r\n„Вярваме, че историята трябва да остане на историците и от нея да използваме само положителни аспекти. Съгласихме се, че огромна част от историята ни е обща и решихме да изразим уважение и поклонение пред паметника на историческите личности, която свързват двете страни. Вчера се поклонихме пред паметника на Цар Самуил, а същото ще го направим пред паметника на историята, което ни свързва в Македония на 2 август“, добави Заев. Той подчерта, че очаква засилване на сътрудничеството с България във всички области.\r\n„Очаквам буквално още от утре да видя как български компании инвестират в Македония, а вероятно и македонски в България. Духът на приятелството очаквам чрез концерти да следва младежта. Очаквам обмен на опит в областта на туризма, енергетиката и опит в увеличаването на производството“, добави Заев.\r\nОтносно енергетиката той посочи, че газопроводът, който идва от България в Македония не е използван напълно и че ще се положат усилия да се увеличи използването на природен газ в Македония и че ще продължи с проекта за изграждане на националния газопровод,  започнат от предишното правителство.\r\n*** От правителството на Македония посочиха, че страната обмисля заедно с България общи проекти в сферата на енергетиката, съобщава македонското електронно издание “Нова ТВ“.\r\nМинистър-председателят на Македония Зоран Заев се е срещнал с министъра на енергетиката на България Теменужка Петкова. През следващите седмици двете страни ще договорят меморандум за развитие на енергетиката.\r\n*** Партията ГРОМ (\"Гражданска опция за Македония\"), която е коалиционен партньор на ВМРО-ДПМНЕ заяви, че вместо да отиде в Росоман при земеделците македонският министър-председател Зоран Заев е отишъл в София, за да продаде националните интереси на страната, предава македонското електронно издание „Курир“. \r\nСпоред партията задачата на едно подобно правителство е да „свърши работа на съседите“ и да унищожи македонските национални интереси. Затова от ГРОМ смятат, че вместо да отиде при производителите на праскови в Росоман, които хвърлят своята реколта на изкупна цена от само три денара, Заев замина за София да продаде македонските национални интереси. От ГРОМ подчертаха, че „българските хвалби за Заев са очаквани, тъй като подобен министър-председател, те търсят от 1944 г. насам“. В изявление партията припомня за разстреляните 12 младежи във Ваташа и за изпратените македонски евреи в лагера в Треблинка и приканват българския премиер Бойко Борисов да се поклони пред паметника на македонските партизани в Ваташа вместо пред този на цар Самуил .", "date": "2017-06-22", "title": "България в световните медии (Агенция \"Фокус\")."}
{"url": "http://www.focus-news.net/news/2017/06/22/2407478/parlamentat-udalzhi-sroka-za-rabota-na-vremennata-komisiya-za-ustanovyavane-na-potentsialno-opasni-piteyni-vodi-obzor.html", "text": "Народните представители удължиха срока за работа на Временната комисия за установяване на потенциално опасните и конкретни случаи на радиоактивното замърсяване на питейни води до 30 септември. Мотив за удължаването на срока е, че досега действащият срок от 2 месеца не е достатъчен за разглеждане на лабораторни резултати от анализи на водните проби, за които се изисква технологично време, в някои случаи до един месец. От БСП предложиха срокът за работа на комисията да бъде удължен с 30 дни, както и до 28 юни да бъде внесен междинен доклад за работата на комисията. И двете предложения бяха отхвърлени.\r\nПреди срокът за работа на комисията да бъде удължен, говорителят на ПГ на „БСП за България“ Елена Йончева заяви, че депутатите трябва да проявят отговорност като отговорят на въпроса опасна ли е водата в Хасково, която се използва за битови нужди. Тя посочи, че според информация, която не е публична, през април са взети 24 проби от различни точки на Хасково, в 23 от които са установени завишени стойности на алфа активност от 10 до 32 пъти. Елена Йончева коментира, че в Хасково са останали само няколко водоноски, от 17-те, установени през април, и въпреки забраната за пиене водата се ползва за битови цели от гражданите. Народният представител от БСП Манол Генов обясни, че е имало пълно съдействие на всички органи по случая със замърсяването на водата в Хасково, докато е управлявало служебното правителство, а след това работата на Междуведомствената група е бойкотирана. Според него фактът, че в групата няма представител от Министерството на околната среда и водите фактически блокира нейната работа, както и работата на временната комисия в парламента.\r\nНародният представител от ГЕРБ Александър Ненков заяви, че за времето докато е заседавала комисията за установяване на потенциално опасни води, е станало ясно, че пряка опасност за населението в Хасково няма. Той се обърна към БСП и обясни, че колкото и да не им се вярва институциите са си свършили работата и ако бяха направили справка щяха да го знаят. Александър Ненков обясни, че в случаите, когато е имало данни за завишено наличие на уран във водата веднага РЗИ е издала предписание за спиране на кладенците. Според него от БСП с лека ръка „хвърлят кал“ върху институции и дирекции, които са си свършили работата, затова не е нужно партиите да си правят политически ПР, за да покажат кой е по-голям радетел за безопасността на хората. Александър Ненков поясни, че срокът за работа на комисията трябва да се удължи, защото има данни, които все още не са представени. Той коментира, че в комисията диалогът е конструктивен, а управляващи и опозиция работят в пълен синхрон. Депутатът заяви, че ГЕРБ са подкрепили създаването на комисията, въпреки че е идея на опозицията, за да се види дали има опасност за населението или не, дали има пропуски. Според него именно това е смисълът на комисията, а не хората да бъдат подвеждани или да се прави ПР.\r\nБиляна ИВАНОВА", "date": "2017-06-22", "title": "Парламентът удължи срока за работа на временната комисия за установяване на потенциално опасни питейни води (ОБЗОР)"}
{"url": "http://www.focus-news.net/news/2017/06/22/2407480/futbol-germaniya-shte-igrae-sreshtu-chili.html", "text": "Футболистите от националните отбори на Германия и Чили ще се изправят едни срещу други в Купата на конфедерациите. Мачът ще се проведе на стадиона в град Казан. За главния треньор на германците Йоахим Льов победата над австралийците, която отборът му извоюва с 3:2 е 99-та в кариерата му. Стотната победа не е толкова сигурна, тъй като за целта Германия трябва да победи Чили, които са едни от фаворитите на Клуба на първенствата.", "date": "2017-06-22", "title": "Футбол: Германия ще играе срещу Чили"}
{"url": "http://www.focus-news.net/news/2017/06/22/2407476/izvestiya-sasht-i-kitay-potvardiha-zhelanieto-si-za-denuklearizatsiya-na-koreyskiya-poluostrov.html", "text": "САЩ и Китай потвърдиха желанието си за денуклеаризация на Корейския полуостров, предава руското издание „Известия“ .\r\nАмерикански и китайски компании няма да правят бизнес с попаднали под санкционния режим севернокорейски партньори,  каза държавният секретар на САЩ Рекс Тилърсън.\r\nРекс Тилърсън заяви, че сега Вашингтон очаква от Китай изпълнението на „своята част от работата“ по линия на Северна Корея.\r\n„Двете страни искат пълна, удостоверима денуклеаризация на Корейския полуостров“, заяви държавният секретар на САЩ.  Симеон Миланов", "date": "2017-06-22", "title": "\"Известия\": САЩ и Китай потвърдиха желанието си за денуклеаризация на Корейския полуостров"}
{"url": "http://www.focus-news.net/news/2017/06/22/2407482/the-warsaw-times-polsha-shte-poharchi-30-miliarda-zloti-za-8-batarei-peytriat.html", "text": "Полското правителство е осигурило 30 милиарда злоти за закупуването на 8 ракетни батареи „Пейтриът“, предава The Warsaw Times. До есента Варшава ще закупи и далекобойни ракетни артилерийски оръдия на стойност 7 милиарда злоти. Още 10 милиарда злоти са предвидени за разширяването на подводния флот на страната, като вече се водят преговори с производители от Франция, Швеция и Германия. Офсетово предложение за полските корабостроителници, би било решаващият фактор, заяви министърът на отбраната. Симеон Миланов", "date": "2017-06-22", "title": "The Warsaw Times: Полша ще похарчи 30 милиарда злоти за 8 батареи „Пейтриът“"}
{"url": "http://www.focus-news.net/news/2017/06/22/2407473/the-times-of-israel-amerikanskiyat-prezident-i-noviyat-prestolonaslednik-na-sauditska-arabiya-mohamed-bin-salman-zayaviha-che-e-rabotya-za-mira-v-blizkiya-iztok.html", "text": "Американският президент Доналд Тръмп проведе телефонен разговор с новоназначения престолонаследник на Саудитска Арабия, Мохамед бин Салман, за да го поздрави за издигането му като наследник на саудитския престол, предава израелското издание The Times of Israel .\r\nПрезидентът на САЩ и престолонаследникът на Саудитска Арабия заявиха, че се ангажират с „по-близко сътрудничество за напредването на споделените ни цели като сигурност, стабилност и просперитет в целия Близък изток и отвъд него“.\r\nДвамата обсъдиха  „усилията за постигане на траен мир между израелците и палестинците“. Симеон Миланов", "date": "2017-06-22", "title": "The Times of Israel: Американският президент и новият престолонаследник на Саудитска Арабия Мохамед бин Салман заявиха, че е работя за мира в Близкия изток"}
{"url": "http://www.focus-news.net/news/2017/06/22/2407486/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Лидерът на групата на Европейската народна партия в Европейския парламент, Манфред Вебер заяви, че решението на Великобритания да напусне ЕС, е грешка, предава британското издание The Daily and Sunday Express.\r\nТой заяви, че Великобритания няма да получи никакви привилегии и отстъпки, след като напусне ЕС.\r\n„Брекзит е най-важният въпрос сега за всички ни, защото за първи път страна напуска“, каза той.\r\n„Трябва да заяви, че първо това ще създаде щети. Ще създаде щети, защото цялата идея на Европа бе, да направим живота си по-лесен“, каза високопоставеният член на ЕП.\r\n*** Русия отмени планирани разговори и срещи с американски представители, след като САЩ наложи санкции срещу Москва, предава британското издание Guardian.\r\nЗаместник-министърът на външните работи Сергей Рябаков разкритикува новите санкции, като дело на „ненаситни русофоби“ от Конгреса.\r\nВ резултат на това, Сергей Рябаков заяви, че отменя предстоящата си среща със своя американски колега Том Шанън, която трябваше да се проведе по-късно тази седмица в Санкт Петербург.\r\n*** Оцелелите от пожара в „Гренфел тауър“ ще бъдат перманентно настанени в луксозна сграда в Кенсингтън, чиято стойност е 2 милиарда лири, предава The Independent .  Правителството е закупило 68 едностайни, двустайни и тристайни апартаменти в Кенсингтън, заяви високопоставен представител на властите.\r\nТези имоти са чисто нови и се намират на място, където едно жилище струва от 1,5 милиона до 8,5 милиона лири. В сградата има частно кино и 24-часов портиер.\r\n***Външният министър на Обединеното кралство, Борис Джонсън няма да се кандидатира за лидер на торите преди очаквания през 2019 г. Брекзит, предава The Telegraph.\r\nБорис Джонсън заяви, че няма да участва в лидерски надпревари, докато преговорите за Брекзит все още текат. \r\n„Трябва да изпълним приоритетите на хората“, заяви Борис Джонсън.\r\nРешението на външния министър отваря пътя за министъра за Брекзит Дейвид Дейвис като временен лидер на консерваторите, ако Тереза Мей реши да се откаже. Депутати от Консервативната партия открито спекулират, че до Коледа торите ще имат нов лидер.", "date": "2017-06-22", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/06/22/2407489/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Ракетният удар по бойците на „Ислямска държава“ е убил над 170 терористи, в това число и няколко значими командири, са казали от „Корпуса на стражите на ислямската революция“ (КСИР), предава руското издание Взгляд . \r\nОт командването на КСИР съобщиха, че проведената операция „Нощ на мощта“), е заповядана от върховния главнокомандващ на въоръжените сили Али Хаменей.\r\nУдарът е бил съгласуван с иранският Генерален щаб.\r\nРакетната атака е осъществена на базата на информация, която е получена от специалните части на КСИР „Ал Кудс“. \r\nИранското ръководство допуска, че в бъдеще подобни атаки срещу терористите ще продължат.\r\n*** Днес в Брюксел се открива срещата на Европейския съюз, предава руското издание Независимая Газета . Основните въпроси ще са миграцията и укрепването на отбраната. В хода на работата, европейските лидери ще обсъдят изпълнението на Минските споразумения. Резултатите от разговорите до голяма степен ще определят дали Съветът на ЕС ще разшири икономическите санкции срещу Русия.\r\nПрезидентът на Франция Еманюел Макрон и канцлерът на Германия Ангела Меркел ще запознаят колегите си с хода на изпълнението на Минските споразумения. От дискусията, която ще последва зависи дали Европейския съюз ще продължи санкциите срещу Руската федерация за още една година. Срокът на санкциите приключва в края на юли.\r\n*** САЩ и Китай потвърдиха желанието си за денуклеаризация на Корейския полуостров, предава руското издание „Известия“ .\r\nАмерикански и китайски компании няма да правят бизнес с попаднали под санкционния режим севернокорейски партньори,  каза държавният секретар на САЩ Рекс Тилърсън.\r\nРекс Тилърсън заяви, че сега Вашингтон очаква от Китай изпълнението на „своята част от работата“ по линия на Северна Корея.\r\n„Двете страни искат пълна, удостоверима денуклеаризация на Корейския полуостров“, заяви държавният секретар на САЩ.\r\n*** Президентът на Франция Еманюел Макрон заяви, че оставката на сирийския лидер Башар Асад, за него не е условие за урегулирането на конфликта в Сирия, предава руското издание Коммерсант.\r\n„Не съм казвал, че оттеглянето на Башар асад е предварително условие, защото никой не ми е представил негов легитимен наследник“, каза френският президент. \r\nЕманюел Макрон добави, че Башар Асад не е враг на Франция, а на сирийските граждани. \r\nОсвен това, президентът Макрон заяви, че Франция е готова едностранно да използва военна сила в Сирия, в случай, че Дамаск употреби химическо оръжие.", "date": "2017-06-22", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/06/22/2407487/kommersant-frenskiyat-prezident-obyavi-che-frantsiya-promenya-pozitsiyata-si-za-bashar-asad.html", "text": "Президентът на Франция Еманюел Макрон заяви, че оставката на сирийския лидер Башар Асад, за него не е условие за урегулирането на конфликта в Сирия, предава руското издание Коммерсант.\r\n„Не съм казвал, че оттеглянето на Башар асад е предварително условие, защото никой не ми е представил негов легитимен наследник“, каза френският президент. \r\nЕманюел Макрон добави, че Башар Асад не е враг на Франция, а на сирийските граждани. \r\nОсвен това, президентът Макрон заяви, че Франция е готова едностранно да използва военна сила в Сирия, в случай, че Дамаск употреби химическо оръжие. Симеон Миланов", "date": "2017-06-22", "title": "Коммерсант:  Френският президент обяви, че Франция променя позицията си за Башар Асад"}
{"url": "http://www.focus-news.net/news/2017/06/22/2407490/parlamentat-reshi-na-parvo-chetene-da-povishi-minimalniya-razmer-na-pensiyata-za-osiguritelen-stazh-i-vazrast-obzor.html", "text": "Със 187 гласа „за“ парламентът прие единодушно на първо четене промените в Закона за Държаното обществено осигуряване, предвиждащи определяне на по-висок минимален размер на пенсията за осигурителен стаж и възраст. Промените предвиждат минималният размер на пенсията за осигурителен стаж и възраст да стане 180 лв. от 1 юли 2017 г. и 200 лв. от 1 октомври 2017 г. Увеличението на минималната пенсия  от 161,38 лв., каквато е в момента, на 180,00 лв. представлява увеличение с 11,5%, а увеличението от 180,00 лв. на 200,00 лв. от 1 октомври 2017 г.  - с 11,1%. \r\nВ резултат от предложената промяна със същите проценти ще се повишат минималните размери и на останалите пенсии за трудова дейност, тъй като те се определят в процент от пенсията за осигурителен стаж и възраст: пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии. \r\nТемата коментира и народният представител от „БСП за България“ Надя Жекова. „Хората, които работиха повече от 40 години, сега получават 210 лв. пенсия. В момента минималната пенсия е 161.38 лв. От 1 юли ще стане 180 лв. Това ще доведе до масовата практика да се укриват доходи и да се правят минимални вноски“, посочи Жекова. \r\nСпоред Георги Гьоков пенсията за осигурителен стаж и възраст в България е неоправдано ниска, а групата на „БСП за България” ще гласува „за” законопроекта, защото приема социалната аргументация на увеличението, но между първо и второ четене ще направи свои предложения. \r\nОт ГЕРБ аргументираха предложението за увеличението на минималната пенсия за осигурителен стаж и възраст с факта, че то е в изпълнение на поетите ангажименти на правителството в рамките на коалиционното споразумение. Народният представител Ирена Димова подчерта, че от увеличението ще се възползват около 668 хил. пенсионери или малко над 30%. Димова подчерта, че ако промените бъдат приети няма да се налага актуализация на държавния бюджет. \r\nОт ДПС обявиха, че подкрепят всякакви усилия за търсене на възможности за увеличение на пенсиите, но те трябва да бъдат използвани по начин, по който да не увеличаваме дефицита. Според председателят на парламентарната Комисия по труда, социалната и демографската политика д-р Хасан Адемов предлаганото увеличение е за сметка на дългово финансиране, защото „всеки един бюджетен дефицит се финансира с дълг“. Според него действията на държавата и опитите през последните години да решава проблемите на социалната политика чрез пенсионната система не е най-добрия подход. Той призова да бъдат разделени пенсиите от социалното подпомагане, като доходът на хората с минимални пенсии бъде допълнен от специализиран фонд, както се прави в други страни.\r\nВ мотивите на законопроекта е записано, че в резултат на увеличението на минималната пенсия за осигурителен стаж и възраст на 180 лв. броят на пенсиите в минимален размер ще се увеличи от 547 300 на около 668 000, или около 31,5% от пенсионерите за трудова дейност ще бъдат с минимални пенсии. Необходимите допълнителни средства за изплащането на новите минимални размери са в размер 8,8 млн. лв. месечно.\r\nНеобходимите допълнителни средства за увеличението на минималната пенсия за осигурителен стаж и възраст от 180 лв. на 200 лв. са в размер 14,7 млн. лв. месечно. За 2018 г. необходимите средства са около 280 млн. лв.\r\nИван ЛАЗАРОВ", "date": "2017-06-22", "title": "Парламентът реши на първо четене да повиши минималния размер на пенсията за осигурителен стаж и възраст (ОБЗОР)"}
{"url": "http://www.focus-news.net/news/2017/06/22/2407483/the-independent-otselelite-zhiteli-na-grenfel-tauarshte-badat-nastaneni-v-luksozna-sgrada-na-stoynost-2-miliarda-liri.html", "text": "Оцелелите от пожара в „Гренфел тауър“ ще бъдат перманентно настанени в луксозна сграда в Кенсингтън, чиято стойност е 2 милиарда лири, предава The Independent .  Правителството е закупило 68 едностайни, двустайни и тристайни апартаменти в Кенсингтън, заяви високопоставен представител на властите.\r\nТези имоти са чисто нови и се намират на място, където едно жилище струва от 1,5 милиона до 8,5 милиона лири. В сградата има частно кино и 24-часов портиер. Симеон Миланов", "date": "2017-06-22", "title": "The Independent: Оцелелите жители на „Гренфел тауър“ще бъдат настанени в луксозна сграда на стойност 2 милиарда лири"}
{"url": "http://www.focus-news.net/news/2017/06/22/2407474/vzglyad-iranskite-vlasti-zayaviha-che-raketniyat-im-udar-v-siriya-e-ubil-nad-170-teroristi.html", "text": "Ракетният удар по бойците на „Ислямска държава“ е убил над 170 терористи, в това число и няколко значими командири, са казали от „Корпуса на стражите на ислямската революция“ (КСИР), предава руското издание Взгляд . \r\nОт командването на КСИР съобщиха, че проведената операция „Нощ на мощта“), е заповядана от върховния главнокомандващ на въоръжените сили Али Хаменей.\r\nУдарът е бил съгласуван с иранският Генерален щаб.\r\nРакетната атака е осъществена на базата на информация, която е получена от специалните части на КСИР „Ал Кудс“. \r\nИранското ръководство допуска, че в бъдеще подобни атаки срещу терористите ще продължат. Симеон Миланов", "date": "2017-06-22", "title": "Взгляд: Иранските власти заявиха, че ракетният им удар в Сирия е убил над 170 терористи"}
{"url": "http://www.focus-news.net/news/2017/06/22/2407491/afp-6-dushi-zaginaha-pri-samoubiystvena-ataka-v-kamerun.html", "text": "Двойна самоубийствена атака уби 6 цивилни в северните части на Камерун, където редовно оперират екстремистите от „Боко Харам“, предава AFP .\r\nСмъртоносните нападения се случиха в Колофата.\r\n„Има осем загинали – 6 цивилни и двама от нападателите“, заявиха източници от охранителните сили на Камерун.\r\nКъм момента няма други данни за нападението.\r\nАгенция „Фокус“ припомня, че северните части на Камерун, които граничат с Нигерия са редовна биват нападани от „Боко Харам“.  Симеон Миланов", "date": "2017-06-22", "title": "AFP: 6 души загинаха при самоубийствена атака в Камерун"}
{"url": "http://www.focus-news.net/news/2017/06/22/2407493/boks-genadi-golovkin-shte-napusne-boksa-ako-ne-pobedi-kanelo-alvarez.html", "text": "Генади Головкин разкри, че предстоящият му мач срещу Канело Алварез може да бъде последният му, ако не извоюва победа на ринга. Мачът в средна категория, в който ще се изправят Головкин срещу Алварез ще се проведе на 16 септември в Лас Вегас. Ако казахстанецът победи, той ще се затвърди като един от най-добрите боксьори в средна категория в историята, и то във време, когато много наблюдатели считат, че Головкин показва признаци на упадък.", "date": "2017-06-22", "title": "Бокс: Генади Головкин ще напусне бокса ако не победи Канело Алварез"}
{"url": "http://www.focus-news.net/news/2017/06/22/2407492/apivremenno-dvizhenieto-se-osashtestvyava-dvuposochno-v-ednata-lenta-po-pat-i-1-strumyani-dolna-gradeshnitsa.html", "text": "Временно движението се осъществява двупосочно в едната лента по път\r\nI-1 Струмяни - Долна Градешница, поради аварирал тежкотоварен автомобил. Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017-06-22", "title": "АПИ:Временно движението се осъществява двупосочно в едната лента по път I-1 Струмяни - Долна Градешница"}
{"url": "http://www.focus-news.net/news/2017/06/22/2407494/tass-ot-beliya-dom-ne-mogat-da-kazhat-dali-vladimir-putin-i-donald-tramp-shte-se-sreshtnat-v-germaniya.html", "text": "Белия дом не може да каже дали е възможна среща между Доналд Тръмп и Владимир Путин в рамките на предстоящото заседание на Г-20 в Хамбург, предава ТАСС .\r\n„На този етап нямам информация“, заяви представителка на Белия дом. Срещата на Г-20 ще се проведе в Хамбург на 7-8 юли. \r\nКакто по-рано отбеляза и прессекретарят на руския президент, Дмитрий Песков,  фактически подготовка за среща между президентите на САЩ и Русия не се провежда. Все още няма никакви уговорки за такава среща. Симеон Миланов", "date": "2017-06-22", "title": "ТАСС: От Белия дом не могат да кажат дали Владимир Путин и Доналд Тръмп ще се срещнат в Германия"}
{"url": "http://www.focus-news.net/news/2017/06/22/2407484/anadolu-agency-turskiyat-prezident-i-prestolonaslednika-na-sauditska-arabiya-se-saglasiha-da-rabotyat-za-prekratyavaneto-na-naprezhenieto-s-katar.html", "text": "Президентът на Турция Реджеп Тайип Ердоган поздрави новия престолонаследник на Саудитска Арабия принц Мохамед бин Салман, предава Anadolu Agency. Двамата изразиха желание за по-силни връзки между нациите си, каза източник от администрацията на президента Ердоган. \r\nТурският президент и принц Мохамед бин Салман се съгласиха „да увеличат усилията за прекратяването на напрежението с Катар“, по време на телефонен разговор.\r\nАгенция \"Фокус\" припомня, че Турция се обяви против дипломатическата конфронтация между Саудитска Арабия, Обединените арабски емирства и Бахрейн от една страна, и Катар от друга.  Симеон Миланов", "date": "2017-06-22", "title": "Anadolu Agency: Турският президент и престолонаследника на Саудитска Арабия се съгласиха да работят за „прекратяването на напрежението с Катар“"}
{"url": "http://www.focus-news.net/news/2017/06/22/2407496/12-dokumenta-nyama-da-badat-iziskvani-na-hartiya-ot-mesets-septemvri-obzor.html", "text": "12 удостоверения няма да бъдат изисквани на хартия от месец септември. Те ще бъдат достъпни за администрациите в 8 регистъра. Това стана ясно на брифинг в Министерския съвет след редовното правителствено заседание. Вицепремиерът Томислав Дончев обяви, че по този начин се поставя началото на административната реформа. По думите му по този начин ще се улеснят не само гражданите, но и бизнесът. \r\nПредседателят на Агенцията за електронно управление Росен Желязков заяви, че голямата цел, която предстои пред държавата, е основните администратори на данни да обменят информация по автоматичен път. По думите му това означава, че не трябва да има нито куриерстване от страна на гражданите и бизнеса, нито активно поведение от страна на администрацията. Според него автоматичният обмен на данни ще се случи по силата на пътната карта и сроковете, предвидени в нея са до края на 2018 г. „Дотогава всички целенасочени интервенции ще бъдат условно казано на полуавтоматичен режим. Въздействието ще бъде от една страна облекчаване на обществото, но от друга ще доведе до известна необходимост от обучение на администрацията. Положителното е, че ще имаме облекчаване и обучение. Днес приетите 12 услуги сами по себе си представляват удостоверителни услуги, които ще бъдат премахнати на хартия. До края на годината ще бъде премахнато изискването за предоставянето на годишните финансови отчети от страна на фирмите в 3 институции – Статистическия институт, Национална агенция по приходите и Търговския регистър. Ще бъде създадена единна входна точка, което ще доведе до трикратно облекчение на бизнеса в тази посока. Тези услуги участват във формирането на други режими“, обясни Желязков. Той уточни, че те не са само по себе си 12. „Например, изискването за удостоверение за липсата или наличието на данъчно задължение от една страна някои администрации го възприемат като административна услуга, а други го изискват по повод на комплексна такава“, коментира Желязков. \r\n12-те удостоверения са: Удостоверение за вписани в регистър БУЛСТАТ обстоятелства, издадено от Агенция по вписванията; Удостоверение за вписани, отбелязани и заличавани по партида на юридическо лице в Имотния регистър; Удостоверение за вписване, отбелязване и заличаване по партида на физическо лице в Имотния регистър; Удостоверение за актуално състояние в Търговския регистър; Удостоверение за липса и наличие на задължение на публични държавни вземания и събирания от митническите органи; Удостоверение за семейно положение, издавано от Общинска администрация; Удостоверение за съпруг, деца, издавано от Общинска администрация; Удостоверение за брак, издавано от Общинска администрация; Удостоверение за наличие, липса на задължения, издавано от НАП; Удостоверение УП 7 за размер и вид на пенсия, издавано от НОИ; Удостоверение УП 8 за доход от пенсии и добавки, издавано от НОИ; Удостоверение за издаване на придобито висше образование в чужбина, издавано от Националния център за информация и документация. \r\nСпоред Желязков ще има и допълнителни услуги, които се подготвят. Те ще бъдат свързани основно с регистрите в ГД ГРАО. \r\nВицепремиерът Томислав Дончев посочи, че за да се завърши реформата в нейната пълнота, трябва да се изчерпи изобщо възможността някой да носи хартия в администрациите. „Това ще стане стъпка по стъпка. Когато този процес завърши, ще имаме безхартиено общуване между гражданина и администрацията. Началото беше положено днес. Времето за получаване на административна услуга е загубено“, коментира вицепремиерът. По думите му от септември месец ще отпаднат като изискване тези 12 удостоверения да се вадят на хартия. \r\nДончев уточни, че се надява свидетелството за съдимост да отпадне по-рано от септември, но е необходимо да се променят над 40 закона. Според него има концептуални въпроси, които трябва много бързо да се уредят. „Много широк кръг организации също изискват свидетелство за съдимост“, каза още Томислав Дончев.\r\nРосен Желязков също коментира темата, като посочи, че промяната ще се направи с един закон, който ще измени текстовете в 40-те. Той обясни, че вместо изискването гражданинът да предостави свидетелство за съдимост, ще се впише, че това е работа на администрацията и чиновникът ще удостоверява, че е издал това свидетелство с електронен подпис. По думите му това се прави за защита на регистрите.\r\nЛюба АЛЕКСИЕВА", "date": "2017-06-22", "title": "12 документа няма да бъдат изисквани на хартия от месец септември (ОБЗОР)"}
{"url": "http://www.focus-news.net/news/2017/06/22/2407495/donald-tramp-imame-strahotni-otnosheniya-s-kitay.html", "text": "Президентът на САЩ Доналд Тръмп заяви, че Вашингтон има „страхотни отношения с Китай“, предава Reuters. Заедно с президента Тръмп беше новият посланик на САЩ в Китай, Тери Бранстад, който е бивш губернатор на Айова.\r\n„Имаме страхотни отношения с Китай, а аз много харесвам президента Си“, заяви Доналд Тръмп в реч произнесена пред Обществения колеж в Айова.  Симеон Миланов", "date": "2017-06-22", "title": "Доналд Тръмп: Имаме страхотни отношения с Китай"}
{"url": "http://www.focus-news.net/news/2017/06/22/2407500/afp-vlastite-v-chili-shte-varnat-do-8-miliona-dolara-na-semeystvoto-na-general-pinochet.html", "text": "Чилийски апелативен съд отсъди, че 4 до 8 милиона долара под формата на пари и най-различни активи трябва да бъдат върнати на семейството на бившия диктатор Аугусто Пиночет, предава AFP. Активите, които ще бъдат върнати са 24 имота, тир превозни средства и 7 банкови сметки.\r\nОсвен това присъдите на 6 пенсионирани висши военни, които бяха осъдени за незаконно експроприиране на държавно имущество, са отменени.  Симеон Миланов", "date": "2017-06-22", "title": "AFP: Властите в Чили ще върнат до 8 милиона долара на семейството на генерал Пиночет"}
{"url": "http://www.focus-news.net/news/2017/06/22/2407502/", "text": "Футболният клуб „Зенит“ от Петербург иска да купи Мунир ал Хадади от „Барселона“. Мунир ал Хадид се оценява на 20 милиона евро. Двата отбора могат да стигнат до договорености за трансфера на 21-годишния нападател в близките дни, ако италианският специалист Роберто Манчини, който неотдавна възглави „Зенит“ убеди клубното ръководство в необходимостта от тази скъпа покупка.", "date": "2017-06-22", "title": "Футбол: Руският „Зенит“ иска да купи Мунир ал Хадади от „Барселона“"}
{"url": "http://www.focus-news.net/news/2017/06/22/2407497/the-jerusalem-post-savetnikat-na-donald-tramp-dzhared-kashnar-se-sreshta-s-prezidenta-na-palestinskata-avtonomiya-mahmud-abas.html", "text": "„Президентът Тръмп се ангажира да работи за достигането на сериозно мирно споразумение“, заяви неговият съветник Джаред Къшнър, предава The Jerusalem Post .\r\nГлавният съветник и зет на американския президент Доналд Тръмп, Джаред Къшнър, както и специалният пратеник за Близкия изток Джейсън Грийнблат, се срещнаха с президента на Палестинската автономия Махмуд Абас в президентската резиденция в Рамала.\r\nГоворителят на президента Абас, Набил Абу Рудейнах заяви, че всички въпроси са дискутирани в дълбочина, включително теми като бежанците и затворниците. По време на срещата президентът Абас е потвърдил подкрепата си за разрешаването на конфликта между израелци и палестинци чрез създаването на две отделни държави. Симеон Миланов", "date": "2017-06-22", "title": "The Jerusalem Post: Съветникът на Доналд Тръмп, Джаред Къшнър се среща с президента на Палестинската автономия Махмуд Абас"}
{"url": "http://www.focus-news.net/news/2017/06/22/2407501/reuters-avstraliya-podnovyava-vazdushnite-si-misii-v-siriya.html", "text": "Австралия заяви, че ще поднови въздушните си удари в Сирия, предава Reuters.\r\nВ продължение на два дена австралийските Военновъздушни сили не извършваха полети над Сирия, след като руските власти заявиха, че ще третират всеки самолет на САЩ и водената от тях коалиция, като потенциална „цел“ за авиацията и ПВО системите си. След преоценка на руската позиция, австралийските власти решиха, че ще подновят ударите си срещу цели на сирийска територия. Не е ясно кога ВВС на Австралия ще поднови въздушните си удари. Симеон Миланов", "date": "2017-06-22", "title": "Reuters: Австралия подновява въздушните си мисии в Сирия"}
{"url": "http://www.focus-news.net/news/2017/06/22/2407498/daily-sabah-turskiyat-prezident-i-kralyat-na-sauditska-arabiya-shte-se-sreshtnat-v-hamburg.html", "text": "Президентът на Турция Реджеп Тайип Ердоган и саудитският крал Салман проведоха телефонен разговор, предава Daily Sabah. Те дискутираха кризата в Персийския залив, както и въздигането на новия престолонаследник на арабската монархия,принц Мохамед бин Салман.\r\nПрезидентът Ердоган и крал Салман се съгласиха да намерят начин за разрешаване на кризата около Катар, съобщи източник от президентската администрация.\r\nДвамата също така, се съгласиха да проведат специална среща по време на събирането на Г-20 в Хамбург. Симеон Миланов", "date": "2017-06-22", "title": "Daily Sabah: Турският президент и кралят на Саудитска Арабия ще се срещнат в Хамбург"}
{"url": "http://www.focus-news.net/news/2017/06/22/2407475/nezavisimaya-gazeta-liderite-na-evropeyskiya-sayuz-shte-obsazhdat-minskite-sporazumeniya-i-prodalzhavaneto-na-sanktsiite-sreshtu-rusiya.html", "text": "Днес в Брюксел се открива срещата на Европейския съюз, предава руското издание Независимая Газета . Основните въпроси ще са миграцията и укрепването на отбраната. В хода на работата, европейските лидери ще обсъдят изпълнението на Минските споразумения. Резултатите от разговорите до голяма степен ще определят дали Съветът на ЕС ще разшири икономическите санкции срещу Русия.\r\nПрезидентът на Франция Еманюел Макрон и канцлерът на Германия Ангела Меркел ще запознаят колегите си с хода на изпълнението на Минските споразумения. От дискусията, която ще последва зависи дали Европейския съюз ще продължи санкциите срещу Руската федерация за още една година. Срокът на санкциите приключва в края на юли. Симеон Миланов", "date": "2017-06-22", "title": "Независимая Газета: Лидерите на Европейския съюз ще обсъждат Минските споразумения и продължаването на санкциите срещу Русия"}
{"url": "http://www.focus-news.net/news/2017/06/22/2407506/tass-pravitelstvoto-na-venetsuela-e-gotovo-da-pregovarya-sas-sasht.html", "text": "Правителството на Венецуела е готово да преговаря със САЩ, при условие, че се съблюдават принципите за уважение и национален суверенитет, предава ТАСС. Това заяви венецуелският президент Николас Мадуро на заседание на Министерския съвет.\r\n„В днешно време, ние сме готови да водим диалог с всички, включително и с правителството на САЩ. Ние сме длъжни да разговаряме, и ако президентът Доналд Тръмп може да види истината за Венецуела, аз ще мога да водя диалог с него“, заяви Николас Мадуро.  Симеон Миланов", "date": "2017-06-22", "title": "ТАСС: Правителството на Венецуела е готово да преговаря със САЩ"}
{"url": "http://www.focus-news.net/news/2017/06/22/2407505/interfaks-unitsef-saobshtava-za-masovi-ubiystva-na-detsa-v-mosul.html", "text": "Бойци на терористичната групировка „Ислямска държава“ масово избиват деца от семейства, който се намират в иракския град Мосул, предава Интерфакс.\r\n„Те използват децата като средство за водене на война, за да се попречи на хората да напуснат града. Това свидетелства за факта колко катастрофална е тази война“, заяви представителят на УНИЦЕФ в Ирак Питър Хокинс.\r\nТой заяви, че разполага с документи, който доказват това, че терористите убиват деца, за да не позволят на мосулските граждани да напуснат града. Симеон Миланов", "date": "2017-06-22", "title": "Интерфакс: УНИЦЕФ съобщава за масови убийства на деца в Мосул"}
{"url": "http://www.focus-news.net/news/2017/06/22/2407507/anadolu-agency-shestima-zapodozreni-sa-zadarzhani-zaradi-hranitelnoto-natravyane-na-stotitsi-turski-voynitsi.html", "text": "Турски съд заповяда задържането на 6 заподозрени, включително изпълнителният директор на кетъринг компания, за инцидента с масовото хранително натравяне на турски войници, предава Anadolu Agency.\r\nОт 25 задържани, 19 бяха пуснати на свобода, а шестима все още остават под арест.\r\nИзпълнителният директор  на кетъринг компанията  за областта на Маниса, заедно с още 4 готвачи, са сред заподозрените, добавя високопоставен източник, пожелал анонимност.\r\nДесетки заподозрени, включително и военни, бяха арестувани след инцидента, при който близо 730 военнослужещи пострадаха при масово хранително натравяне. Симеон Миланов", "date": "2017-06-22", "title": "Anadolu Agency: Шестима заподозрени са задържани заради хранителното натравяне на стотици турски войници"}
{"url": "http://www.focus-news.net/news/2017/06/22/2407503/reuters-vanshniyat-ministar-na-venetsuela-delsi-rodrigez-napuska-posta-si.html", "text": "Външният министър на Венецуела Делси Родригез напуска поста си, за да се кандидатира в нов конгрес, чието съществуване международните организации определят като „спорно“, предава Reuters.\r\nМястото на Делси Родригез ще бъде заето от заместник-министъра и историк Самюел Монкада, заяви президентът Николас Мадуро.\r\n„Тя заслужава признанието на цялата страна, защото защитаваше венецуелския суверенитет, мир и независимост като тигър“, заяви президентът Мадуро за вече бившия външен министър.\r\nПревод и редакция: Симеон Миланов", "date": "2017-06-22", "title": "Reuters: Външният министър на Венецуела Делси Родригез напуска поста си"}
{"url": "http://www.focus-news.net/news/2017/06/22/2407509/pregled-na-mezhdunarodnite-novini-do-6-chasa-agentsiya-fokus.html", "text": "Консенсус, кохезия и конкурентоспособност ще са трите послания на нашето председателство на Съвета на ЕС, пречупени през сигурността, миграцията, Западните Балкани и другите теми и ключови приоритети. Това каза по време на пресконференция в Брюксел министърът на българското председателство Лиляна Павлова. „Поемайки председателството 6 месеца по-рано това съвпада с горещите теми в Европа като дебата за многогодишната финансова рамка след 2020, при нас ще се случи дебатът за заключенията за разширяването, по който също ще търсим баланс. При нас идват големи енергийни проекти и енергийно законодателство, както и дигиталната програма. Паралелно с това е и „Брекзит“, каза още министър Павлова. Тя уточни, че в рамките на председателството ни няма да бъдат засегнати строго специфични теми за България. „Теми като Шенген, визов режим за България няма да бъдат във фокуса на нашето председателство. Това е неписано правило и ние ще се съобразим с това. Нашето председателство ще бъдат председателство на балансьор с пълен неутралитет с търсене на консенсус“, каза още Лиляна Павлова.\r\n***Всички отговорни институции по българското председателство на Съвета на ЕС работят много усилено, има създаден ясен координационен механизъм и екип за гарантиране на сигурността.  Това каза по време на пресконференция в Брюксел министърът на българското председателство Лиляна Павлова, предава специалният пратеник на „Фокус“ в Брюксел.  „Има и специален заместник-министър, който да следи и наблюдава работата, защото тук говорим за много служби, които да обезпечат физическата сигурност и трансфер от Летище София, през Столична община и МВР, придвижването на делегациите, сигурността в хотелите, в местата за провеждане на срещите вътре в НДК, IT сигурност, специалните служби. 22 хиляди души очакваме да посетят България и това е  един много сериозен ангажимент. Надявам се на пълна координация, разработват службите специален план за физическата охрана и сигурността“, каза още министър Лиляна Павлова.  \r\n***През 2018 година България ще остави ясна следа в бъдещето, благодарение на своето първо председателство на ЕС. Това заяви по време на представянето на приоритетите на предстоящото българско председателство на Съвета на ЕС в Брюксел българският евродепутат от ГЕРБ/ЕНП Андрей Новаков. „Ще минат повече от 10 години преди България отново да застане начело на ЕС. Това е ценна възможност, от която вярвам, че ще изведем най-доброто. Шестте месеца, през които ще бъдем начело на ЕС, са само миг от това, на което сме способни. Щастлив, че съм точно България ще бъде ракетоносител на ЕС в толкова тежки времена, когато трябва да се справяме с толкова кризи. Вековете са ни учили не да оцеляваме, а да отстояваме цели, принципи и вярвания, които са вече част от голямото европейско семейство“, каза в словото ни Новаков. Когато светлината падне върху България, отговорността за постиженията на 500 милиона европейци ще падне върху нас, допълни евродепутатът. „Имаме много примери за гордост в нашето минало. Имам една молба –нека да създадем и една в бъдещето. През 2018 година България ще остави следа, благодарение на своете първо председателство“, каза още Андрей Новаков.   \r\n*** Бундестагът разисква днес темата за изтеглянето на германския военен контингент от военно-въздушната база Инджирлик в Турция.Взетото решение е в подкрепа на становището на федералното правителство от 7 юни за пребазиране на 6 разузнавателни самолета „Торнадо” и общо   около 260 германски военнослужещи от Инджирлик в базата Азрак в Йордания. Решението е подкрепено от 461 депутати от общо гласувалите 569, посочва още изданието.\r\n*** Изтребител на НАТО се е приближил до руски самолет, в който е пътувал министърът на отбраната Сергей Шойгу, но е бил прогонен от руски изтребител.\r\nИнцидентът се е случил в международно въздушно пространство над Балтийско море, докато Сергей Шойгу е пътувал за Калининград.\r\nОт НАТО заявиха, че са проследили три руски самолета, които не са се идентифицирали. Според представители на Алианса, техният изтребител не е бил „прогонен“ от руски военен самолет.\r\n*** Днес в Брюксел се открива срещата на Европейския съюз  . Основните въпроси ще са миграцията и укрепването на отбраната. В хода на работата, европейските лидери ще обсъдят изпълнението на Минските споразумения. Резултатите от разговорите до голяма степен ще определят дали Съветът на ЕС ще разшири икономическите санкции срещу Русия.\r\nПрезидентът на Франция Еманюел Макрон и канцлерът на Германия Ангела Меркел ще запознаят колегите си с хода на изпълнението на Минските споразумения. От дискусията, която ще последва зависи дали Европейския съюз ще продължи санкциите срещу Руската федерация за още една година. Срокът на санкциите приключва в края на юли.\r\n*** Двойна самоубийствена атака уби 6 цивилни в северните части на Камерун, където редовно оперират екстремистите от „Боко Харам“ .\r\nСмъртоносните нападения се случиха в Колофата.\r\n„Има осем загинали – 6 цивилни и двама от нападателите“, заявиха източници от охранителните сили на Камерун.\r\nКъм момента няма други данни за нападението.\r\nСеверните части на Камерун, които граничат с Нигерия са редовна биват нападани от „Боко Харам“.\r\n*** „Президентът Тръмп се ангажира да работи за достигането на сериозно мирно споразумение“, заяви неговият съветник Джаред Къшнър.\r\nГлавният съветник и зет на американския президент Доналд Тръмп, Джаред Къшнър, както и специалният пратеник за Близкия изток Джейсън Грийнблат, се срещнаха с президента на Палестинската автономия Махмуд Абас в президентската резиденция в Рамала.\r\nГоворителят на президента Абас, Набил Абу Рудейнах заяви, че всички въпроси са дискутирани в дълбочина, включително теми като бежанците и затворниците. По време на срещата президентът Абас е потвърдил подкрепата си за разрешаването на конфликта между израелци и палестинци чрез създаването на две отделни държави.\r\n***Президентът на Турция Реджеп Тайип Ердоган и саудитският крал Салман проведоха телефонен разговор.Те дискутираха кризата в Персийския залив, както и въздигането на новия престолонаследник на арабската монархия,принц Мохамед бин Салман.\r\nПрезидентът Ердоган и крал Салман се съгласиха да намерят начин за разрешаване на кризата около Катар, съобщи източник от президентската администрация.\r\nДвамата също така, се съгласиха да проведат специална среща по време на събирането на Г-20 в Хамбург.\r\n***Очаква се министър-председателят на Великобритания Тереза Мей да даде информация за статута и правата на европейските граждани във Великобритания, след като страната напусне Европейския съюз.\r\nНа първото си участие в срещата на Европейския съвет, премиерът на Великобритания Тереза Мей трябва да обясни „принципите“ на Обединеното кралство, относно правата на гражданите.  Партията й загуби мнозинството си след парламентарните избори, което отслаби и позициите за преговори, които Тереза Мей има. Това повдига въпроси за стабилността й като министър-председател на Обединеното кралство.\r\nТя трябва да увери колегите си, в ангажименти си към сделка за Брекзит, която да е честна за всяка страна. Един от най-важните въпроси е намерението на британското правителство относно 3.2 милиона европейски граждани във Великобритания, както и 1.2 британци в Европа.\r\n*** Австралия заяви, че ще поднови въздушните си удари в Сирия.\r\nВ продължение на два дена австралийските Военновъздушни сили не извършваха полети над Сирия, след като руските власти заявиха, че ще третират всеки самолет на САЩ и водената от тях коалиция, като потенциална „цел“ за авиацията и ПВО системите си. След преоценка на руската позиция, австралийските власти решиха, че ще подновят ударите си срещу цели на сирийска територия. Не е ясно кога ВВС на Австралия ще поднови въздушните си удари.\r\n*** Бойци на терористичната групировка „Ислямска държава“ масово избиват деца от семейства, който се намират в иракския град Мосул.\r\n„Те използват децата като средство за водене на война, за да се попречи на хората да напуснат града. Това свидетелства за факта колко катастрофална е тази война“, заяви представителят на УНИЦЕФ в Ирак Питър Хокинс.\r\nТой заяви, че разполага с документи, който доказват това, че терористите убиват деца, за да не позволят на мосулските граждани да напуснат града.", "date": "2017-06-22", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/06/22/2407510/futbol-nova-zelandiya-zagubi-ot-meksiko.html", "text": "Мексико победи Нова Зеландия и се изкачи на върха на групата. Крис Ууд от Нова Зеландия вкара гол в първото полувреме. През второто полувреме надделяха мексиканците, чийто играчи Раул Хименез и Орибе Пералта отбелязаха голове.\r\nВ последните минути на играта последва скандал и сблъскване на терена, след като мексиканският капитан Диего Рейес дръпна Майкъл Бохал, който нанесе удар с рамо на Хектор Херера.\r\nНовозеландецът Райн Томас също се намеси. Реферът Бакари Гасаме даде три жълти карти на Райес, Херера и Бохал.", "date": "2017-06-22", "title": "Футбол: Нова Зеландия загуби от Мексико"}
{"url": "http://www.focus-news.net/news/2017/06/22/2407511/afp-trima-zaginali-sled-napadenie-na-mianmarskite-ohranitelni-sili-sreshtu-teroristichna-baza.html", "text": "Мианмарските охранителни сили убиха трима при нападение срещу „терористки“ тренировъчен лагер, предава AFP.\r\nЛагерът е бил на мюсюлмански бойци, които оперират в северните части на провинция Рахине.\r\nОръжия, амуниции и барут са били откриит в лагера, който се намира в планините Маю.\r\nАгенция „Фокус“ припомня, че повече от 70 хиляди мюсюлмани избягаха от този регион в Бангладеш от октомври до днешна дата, след като Мианмарските охранителни сили започнаха кампания срещу местните, в отговор на нападения извършени срещу полицейски постове.\r\nПревод и редакция: Симеон Миланов", "date": "2017-06-22", "title": "AFP: Трима загинали след нападение на Мианмарските охранителни сили срещу „терористична база“"}
{"url": "http://www.focus-news.net/news/2017/06/22/2407499/sky-news-tereza-mey-shte-obsadi-s-evropeyskite-si-kolegi-sadbata-na-evropeyskite-grazhdani-vav-velikobritaniya.html", "text": "Очаква се министър-председателят на Великобритания Тереза Мей да даде информация за статута и правата на европейските граждани във Великобритания, след като страната напусне Европейския съюз, предава Sky News.\r\nНа първото си участие в срещата на Европейския съвет, премиерът на Великобритания Тереза Мей трябва да обясни „принципите“ на Обединеното кралство, относно правата на гражданите.  Партията й загуби мнозинството си след парламентарните избори, което отслаби и позициите за преговори, които Тереза Мей има. Това повдига въпроси за стабилността й като министър-председател на Обединеното кралство.\r\nТя трябва да увери колегите си, в ангажименти си към сделка за Брекзит, която да е честна за всяка страна. Един от най-важните въпроси е намерението на британското правителство относно 3.2 милиона европейски граждани във Великобритания, както и 1.2 британци в Европа. Симеон Миланов", "date": "2017-06-22", "title": "Sky News: Тереза Мей ще обсъди с европейските си колеги съдбата на европейските граждани във Великобритания"}
{"url": "http://www.focus-news.net/news/2017/06/22/2407481/guardian-rusiya-otmeni-planirani-razgovori-sas-sasht-sled-kato-vashington-podnovi-sanktsiite.html", "text": "Русия отмени планирани разговори и срещи с американски представители, след като САЩ наложи санкции срещу Москва, предава британското издание Guardian.\r\nЗаместник-министърът на външните работи Сергей Рябаков разкритикува новите санкции, като дело на „ненаситни русофоби“ от Конгреса.\r\nВ резултат на това, Сергей Рябаков заяви, че отменя предстоящата си среща със своя американски колега Том Шанън, която трябваше да се проведе по-късно тази седмица в Санкт Петербург. Симеон Миланов", "date": "2017-06-22", "title": "Guardian: Русия отмени планирани разговори със САЩ след като Вашингтон поднови санкциите"}
{"url": "http://www.focus-news.net/news/2017/06/22/2407513/blagoevgrad-vazstanoveno-e-dvizhenieto-v-dvete-lenti-po-pat-i-1-strumyani-dolna-gradeshnitsa.html", "text": "Възстановено е движението в двете ленти по път I-1 Струмяни - Долна Градешница. Това съобщиха от пресцентъра на Агенция \"Пътна инфраструктура\".", "date": "2017-06-22", "title": "Благоевград: Възстановено е движението в двете ленти по път I-1 Струмяни - Долна Градешница"}
{"url": "http://www.focus-news.net/news/2017/06/22/2407504/press-tv-turtsiya-izprashta-podkrepleniya-v-severnite-chasti-na-siriya.html", "text": "Турция разполага военни подкрепления, включително войници и нехника в северните части на Сирия, предава иранският Press TV.\r\n„Сирийската обсерватория за човешки права“ заяви, че турските подкрепления са влезли на сирийска територия в последните 24 часа и се насочват към град Азаз по-голямата част, от който се контролира от местни отряди подкрепяни от правителството в Анкара.\r\nЮжните части на града са под контрола на Кюрдските народни отряди за защита (КНОЗ). \r\nПревод и редакция: Симеон Миланов", "date": "2017-06-22", "title": "Press TV: Турция изпраща подкрепления в северните части на Сирия"}
{"url": "http://www.focus-news.net/news/2017/06/22/2407512/yeni-safak-parviyat-turski-korab-s-humanitarna-pomosht-za-katar-poteglya.html", "text": "Турският икономически министър Нихат Зейбекджи даде информация относно стъпките, които Турция е изпълнила за покриване на нуждите на Катар след блокадата от страна на Саудитска Арабия, Бахрейн и ОАЕ, предава Yeni Safak .\r\n„Турция продължава да отговаря на тези нужди. Ние вярваме, че този проблем ще бъде елиминиран скоро. Броят на товарните кораби, които пратихме към Катар е 105“, заяви министър Зейбекджи.  Симеон Миланов", "date": "2017-06-22", "title": "Yeni Safak: Първият турски кораб с хуманитарна помощ за Катар потегля"}
{"url": "http://www.focus-news.net/news/2017/06/22/2407514/reuters-initsiatorat-na-prevrata-koyto-svali-prezidenta-na-haiti-prez-2004-g-e-osaden-na-9-godini-zatvor-v-sasht.html", "text": "Лидерът на преврата, които през 2004 г. свали президента на Хаити Жан-Бертранд Аристид, бе осъден на 9 години затвор, след като се призна за виновен по обвинение в пране на пари, свързано с международна групировка за трафик на наркотици, предава Reuters.\r\nГай Филипе, на 49 години възраст, бе осъден от американски съд в Маями, след като се призна за виновен в заговор за пране на пари, свързано с пари от разпространение на наркотици.\r\nПрокурорите заявиха, че Гай Филипе, бивш високопоставен служител от Националната полиция на Хаити, е получил повече от 1.5 милиона долара подкупи, за да осигури спокоен транзит на пратки с наркотици. Симеон Миланов", "date": "2017-06-22", "title": "Reuters: Инициаторът на преврата, който свали президента на Хаити през 2004 г. е осъден на 9 години затвор в САЩ"}
{"url": "http://www.focus-news.net/news/2017/06/22/2407515/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес преди обяд ще е предимно слънчево. След обяд ще се развива купеста и купесто-дъждовна облачност и на места, главно в източните и планинските райони ще превали. В Дунавската равнина ще духа до умерен западен вятър. Затоплянето ще продължи и в следобедните часове в равнините и низините ще бъде горещо. Максималните температури ще са предимно между 29° и 34°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n- АМ „Хемус“ София-Ябланица от км 0+000 до км 78+554;\r\n- път I-1 с. Ребърково-Ботевград, като движението се пренасочва по път II-16 Ребърково – Своге – София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна – Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: ОПУ Пловдив: Монтаж и демонтаж на табели с индивидуални размери Ж2 (за портални рамки) при следния график: \r\nПосока Бургас - София :\r\n- 22.06.2017 г. - 08,00 ч. до 17,00 ч. – км 150+628 \r\n- 23.06.2017 г. - 08,00 ч. до 17,00 ч. – км 133+463 л. и км 133+344 \r\n- 26.06.2017 г. - 08,00 ч. до 17,00 ч. – км 121+064 л. и км 112+667 \r\n„п.в.“ Царацово :\r\n- 27.06.2017 г. - 08,00 ч. до 17,00 ч. – км 2+900 л. и км 2+150 \r\nДвижение в свободната лента съгласно временната организация на движение. Срок до 27.06.2017 г.\r\nобласт Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 30.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок до 26.06.2017 г.; от км 308+107 до км 359+000 в участъка ,Деветак-Ветрен – косене на тревни площи и изрязване и почистване на храсти в двете посоки. Срок до 30.06.2017 г.; област Пазарджик: от км 69+300 до км 73+000 посока Бургас – рязане на храсти в средната разделителна ивица. Движение с повишено внимание.  Срок до 22.06.2017 г.; област София: движение с повишено внимание от км 0+000 до км 1+000 посока Бургас, поради ремонт по индукционна рамка от 09:00 до 18:00 часа. Срок до 22.06.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. – част 1. В последния работен ден преди празничен /почивен/ ден от 10:00 часа  до последния празничен /почивен/ ден до 10:00 часа се обособяват две ленти за движение в посока Варна и една лента в посока София. – част 2. В последния празничен /почивен/ ден от 10:00 часа до 10:00 часа на първия работен ден след празниците се обособяват две ленти за движение в посока София и една лента за движение в посока Варна. - част 3. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 15.07.2017 г.; област Варна: от км 422+000 до км 423+000 – ремонтни дейности по асфалтовата настилка. Движение в свободната от ремонтни  дейности лента. Срок до 23.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017 г.; област Благоевград: от км 153+000 до км 166+500 /между  Ново Делчево и Кулата/ ще се извършва ремонт на стоманена предпазна ограда от 8,00 до 17,00 часа, на 22.06.2017г.,  движението се извършва в двете платна за движение, при стеснена лява лента при монтажа в разделителната ивица и стеснено платно за принудително спиране при монтажа в дясно, съгласно поставените  пътни знаци.; област Кюстендил: при км 49+500 (срещу  яз. Дяково) – боядисване на порталните рамки на преброителните камери. Посока Дупница от 9:00 до 10:40 и в посока Дупница-София от 11:20 до 13:00 часа. Движение с повишено внимание. Срок до 22.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Ограничено движение за тежкотоварни МПС над 12 т между гр. Дунавци и с. Ружинци при км 46+800 в с. Бела САМО в посока Монтана-Видин, поради ремонтни дейности /изграждане на ригола/. \r\nОбходен маршрут: с. Ружинци-Дреновец-Тополовец-Добри дол-Арчар-гр. Дунавци. Ограничението важи само от 09:00 до 18:00 часа със срок до 26.06.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n- посока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца-Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 30.06.2017 г.; Краводер-Враца от км 129+000 до км 143+164 – ремонт на ограничителни системи. Срок до 23.06.2017г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; в тунел Дупница от км 328+100 до км 328+375 – движение с повишено внимание, поради авария в ел. захранването. Осветлението е слабо, не работи и светофарната уредба. Стесняване на две от лентите за движение. Срок до 23.06.2017 г.; от км 328+000 до км 356+000 Дупница-Благоевград движение с повишено внимание, поради косене на тревни площи по банкети. Стесняване на една от лентите за движение. Срок до 23.06.2017 г.; област Благоевград: между Благоевград и Кресненско ханче от км 357+000 до км 392+000 – косене и рязане на храсти от ляво и дясно на пътя. Срок до 23.06.2017 г.; между Благоевград и Симитли от км 357+000 до км 377+000 – почистване на окопи. Движение  в лява или дясна лента за движение. Срок до 23.06.2017 г.; между Кресна и отклонението Петрич-Мелник от км 400+000 до км 426+000 – косене и рязане на храсти от ляво и дясно на пътя. Движение в лява или дясна лента за движение. Срок до 23.06.2017 г.; от км 439+000 до км 440+000 /от края на АМ Струма до Кулата/ – ремонт на стоманена предпазна ограда, в часовете от 8,00 до 17,00 часа, на 22.06.2017г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: област Шумен: Русе-Разград-Шумен от км 37+300 до км 93+500 – полагане на маркировка, движение с повишено внимание. Срок до 23.06.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Сопот-Абланица от км 24+000 до км 51+000 – движение с повишено внимание поради ремонтни работи – косене по банкети и изсичане на храсти. Срок до 27.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: от км 253+900 до км 254+700 /Веселиново-Козарево/, движение в една лента, поради полагане на шумна хоризонтална маркировка. Срок до 23.06.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/, за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 от Симитли до с. Градево от км 5+000 до км 10+000 – косене и рязане на храсти от ляво и дясно на пътя. Срок до 23.06.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1006 Благоевград-Падеж от км 3+000 до км 10+000 – изпълнение на подвижни работи – косене и рязане на храсти Движението в лявата или дясната лента за движение, съгласно поставените знаци. Срок до 23.06.2017 г.; път ІІІ-1007 Полето-Брежани от км 2+000 до км 6+000 – косене и косене на храсти. Движение в лявата или дясната лента за движение, съгласно поставените знаци. Срок до 23.06.2017 г., път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.;    път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път II-99 Бургас-Созопол на км 3+453 при надлез Ченгене скеле –полагане на защитно покритие, ограничение на скоростта до 20км/ч. Срок до 23.06.2017 г.; път III-539 Вратица-Айтос от км 30+000 до км 44+000 –почистване на окопи и оформяне на банкети. Движение с повишено внимание. Срок до 25.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.; път III-2902 Въглен-Кичево от км 4+000 до км 13+300 – ремонтни дейности на асфалтовата настилка. Движение в свободната от ремонтни дейности лента. Срок до 30.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-1142 от км 0+000 до км 19+195 между с.Дреновец и с.Костичовци – ремонтни дейности. Срок до 30.06.2017 г. \r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът III-1002 гр. Враца (бул. „Христо Ботев“) от км 0+800 до км 1+200 – ремонтни дейности по водопровод и канализация. Ограничено движение за всички МПС в участъка. Участъкът е сигнализиран с пътни знаци. Обходен маршрут: съседни улици и булеварди. Срок до 22.06.2017 г.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Мизия- Оряхово км 60+000 до км 77+800 – частични ремонти в асфалтовата настилка. Срок до 23.06.2017г.;.път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Дебрене-Стефаново от км 25+830 до км 38+000– частични ремонтни дейности на асфалтовата настилка. Движение в една лента съобразно пътната организация. Срок 30.06.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107 в района на гр.Рила при км 10+990 поради  изграждане на надземно линейно съоръжение,  ще се извърши  спиране на движението за следните интервали: от 9:00 до 9:05 часа; от 9:30 до 9: 35; от 10:00 до 10:05 и от 10:30 до 10:35 часа на 22.06.2017 г.; път ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът ІІІ-104 Бобошево-Четирци от км 0+000 до км 25+370 – движение с повишено внимание, поради извършване на частични ремонтни дейности на асфалтовата настилка.  Стесняване на една от лентите за движение.  Срок до 22.06.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 23.06.2017 г.; път III-6372 от км 24+650 до км 33+170 в участъка Косово- Трекляно движение с повишено внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 23.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 25.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІІ-162 Долна Бяла речка-Долно Озирово от км 25+000 до км 29+000 – движение в една лента, поради ремонтни работи по асфалтовата настилка. Срок до 26.06.2017 г.; път ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г.;  път ІІІ-8105 Расово-Медковец от км 0+000 до км 1+000 – движение в една лента, поради ремонтни работи по асфалтовата настилка. Срок до 26.06.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-308 Мухово-Пазарджик от км 29+000 до км 59+000 – частичен ремонт на асфалтовата настилка. Движение в  една лента. Срок до 22.06.2017 г.; път ІІІ-8004 Мало Конаре- Огняново от км 2+000 до км 5+000  – частичен ремонт на асфалтовата настилка. Движение в  една лента. Срок до 22.06.2017 г.;\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІІ–811 Брезник-Пали лула от км 35+000 до км 40+000 - ремонтни дейности на асфалтова настилка. Движение в една лента. Срок до 30.06.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът II-35 Плевен-Ловеч от км 0+000 до км 5+000 – ремонт на дясно пътно платно на Надлез при км 2+236. Движението се осъществява със сигнализация и Обходен маршрут по Път I-3 /Бяла-Ботевград/-Обход на град Плевен; път ІІІ-1106 Бръшляница- разклон Коиловци от км 10+000 до км 18+000 –  ремонтни дейности по асфалтовата настилка. Срок до 26.06.2017 г.; път ІІІ-3502  Брестовец-Бежаново от км 0+000 до км 30+000 – ремонтни дейности на асфалтовата настилка. Движение в една лента. Срок до 22.06.2017 г.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-51 Дралфа-Чудомир-Лозница  I-2” от км 89+517 до км 93+517 между гр. Лозница и с. Мировец – частичен ремонт на асфалтова настилка. Срок до 30.06.2017 г.; път II-23 Русе-Кубрат-Исперих-Дулово от км 75+000 до км 75+130 – частичен ремонт на асфалтова настилка. Срок до 23.06.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 23.06.2017 г.; път III-202 Русе-Щръклево от км 0+000 до км 6+000 – краткосрочни ремонтни дейности. Движението се регулира от сигналисти. Срок до 23.06.2017 г.; път ІІІ-2102 Сливо поле-Борисово-Черешово-Юпер от км 6+000 до км 11+500 – ремонтни дейности по асфалтовата настилка. Движението се регулира от сигналисти. Срок до 23.06.2017 г.; път ІІІ-2302  Червена вода-Семерджиево-Сеново- Просторно  от км 28+000 до км 36+400 – ремонтни дейности по асфалтовата настилка. Движението се регулира от сигналисти. Срок до 23.06.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-197 Тешел-Настан, от км 77+000 до км 86+000 – частичен ремонт на асфалтовата настилка. Движение с повишено внимание, съобразно създадената организация на движение. Срок до 22.06.2017 г.; път ІІІ-863 Оряховец-Баните, от км 30+933 до км 31+793 – изграждане на водопроводна мрежа в чертите на с.Оряховец. Движението на МПС се осъществява двупосочно в дясната лента, съобразно създадената организация на движение. Срок до 28.06.2017 г.; път ІІІ-868 Рудозем-вр. Средногорец от км 0+000 до км 9+900 – ремонтни дейности на асфалтовата настилка. Движение с повишено внимание, съобразно създадената организация на движение. Срок до 23.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът ІІІ-801 Вакарел-Белица от км 35+100 до км 38+100 движение с повишено внимание – частични ремонтни дейности. Срок до 23.06.2017 г.;\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път III-7072 Иречеково-Търнава от км 12+000 до км 13+000 – движение в една лента, поради частични ремонтни дейности по пътната настилка. Срок до 23.06.2017 г.; път ІІІ-7902 Елхово-Маломирово от км 0+000 до км 2+300 – движение в една лента, поради частични ремонтни дейности. Срок до 23.06.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-22", "title": "Актуална пътна обстановка"}
{"url": "http://www.focus-news.net/news/2017/06/22/2407516/predstoyashti-sabitiya-za-22-yuni-agentsiya-fokus.html", "text": "***\r\nОт 09.00 до 14.45 часа в МОСВ, министърът на околната среда и водите Нено Димов и посланикът на Държавата Израел у нас Н. Пр. г-жа Ирит Лилиан ще открият семинар за международното водно изложение WATEC 2017 (12-14 септември 2017 г., Тел Авив).\r\n***\r\nОт 10.00 часа в сградата на МРРБ, Министърът на регионалното развитие и благоустройството Николай Нанков ще обсъди с представители на БСП начините за приключване на процедурата по предоставяне на Дом – паметник комплекс връх „Бузлуджа“ на партията.\r\n***\r\nОт 09.00 часа ще се проведе заседание на Народното събрание.\r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.30 часа в Специализирани наказателен съд ще се гледа делото срещу Радослав Б., Мариян К. и др. за образуване и ръководене на организирана престъпна група. \r\n***\r\nОт 10.00 часа е се проведе заседание на Столичния общински съвет.\r\n***\r\nОт 10.00 до 13.00 часа в кабинет 227 във ВМА, медицински специалисти от Клиниката по дерматология и венерология към здравното заведение ще извършват безплатни профилактични прегледи за пигментни петна и рак на кожата. Предварително записване на телефони: 02/92 25 809; 02/92 25 023 и 02/92 25 002.\r\n***\r\nОт 10.00 часа в централната зала на хотел „Форум“ ще се състои национална конференция „Кураж, почтеност и професионализъм в турбулентни времена“.\r\n***\r\nОт 10.00 часа в Специализирани наказателен съд ще се гледа делото срещу Росен Ч. и Полина И. за образуване и ръководене на организирана престъпна група.\r\n***\r\nОт 10.00 часа в Специализирани наказателен съд ще се гледа делото срещу Роза П., Валери М., Ивайло Г., Кирил С. и др. за образуване и ръководене на организирана престъпна група. \r\n***\r\nОт 10.00 часа 1 състав на СГС ще гледа делото срещу Христо Монов, бивш изпълнителен директор на БДЖ (чл. 219 от НК).\r\n***\r\nОт 10.00 часа във Военномедицинска академия ще се проведе съвместно занятие с органите на пожарна безопасност и защита на населението на МВР.\r\n***\r\nОт 10.00 часа в бизнес сградата на НДК Заместник-министърът на регионалното развитие и благоустройството Деница Николова ще участва във форум, посветен на развитието на интелигентните градове.\r\n***\r\nОт 11.00 часа в сградата на Народното събрание, ПГ „Обединени патриоти“ и Сдружение АСОРИ (Асоциация за социална отговорност и развитие чрез иновации) организират експертна кръгла маса по повод изготвянето на проект на Закон за българския език.\r\n***\r\nОт 11.00 часа в националния пресклуб на БТА, Националното сдружение на частните болници /НСЧБ/ и Центъра за защита на правата в здравеопазването ще дадат пресконференция на тема „Остри и хронични проблеми на здравеопазването в момента. Възможни решения.“.\r\n***\r\nОт 13.00 часа в Националния пресклуб на БТА, „Съюз на пенсионерите - 2004\" и коалиционни партньори ще дадат пресконференция на тема „За преизчисляване на пенсиите на българските пенсионери – изход в безизходицата“.\r\n***\r\nОт 14.00 часа в Специализирани наказателен съд ще се гледа делото срещу Кирил Г. за образуване и ръководене на организирана престъпна група. \r\n***\r\nОт 14.00 часа в Специализирани наказателен съд ще се гледа делото срещу Ваньо В., Живко Б., Илия И. за образуване и ръководене на организирана престъпна група. \r\n***\r\nОт 14.00 часа в Специализирани наказателен съд ще се гледа делото срещу Владимир Н., Томи Х. и Стоян С. за образуване и ръководене на организирана престъпна група.\r\n***\r\nАпелативният специализиран наказателен съд ще гледа като втора инстанция дело по мерките за неотклонение на задържаните митнически служители от Митнически пункт „Кулата“.\r\n***\r\nОт 19.30 часа в зала 1 на НДК Фондация Орлин Анастасов представя оперите „Селска Чест“ и „Палячи“.\r\n***\r\nОт 14.00 часа в Градска библиотека „Паисий Хилендарски“в Асеновград ще започне Национално обучение по модерен библиотечен мениджмънт и съвременни библиотечни услуги за общинските библиотеки по проект„Повишаване на обучителния капацитет на мениджъри и служители в общинските библиотеки\", финансиран по програма „Еразъм +“. Обучението продължава и на 23 юни.\r\n***\r\nОт 17.30 часа ще се състои официална церемония за отбелязване на 35-годишния юбилей на Градска библиотека „Паисий Хилендарски”. Ще участва Камерен хор на библиотекарите от РБ „Захари Княжески” – Стара Загора, ще бъдат връчени и грамоти за успешни партньорства. \r\n***\r\nВ Университетския център „Бачиново\" към ЮЗУ „Неофит Рилски“, от 14.00 часа, ще бъде открита XXVI Международна конференция за млади учени.\r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Веселин Ангелов ще има приемен ден. \r\n***\r\nОт 10.30 часа в пресклуба на БТА ще се състои пресконференция на Бюрото по труда. \r\n***\r\nОт 10.30 часа в Хотел „Премиер“ ще се проведе Информационен ден на тема: “Подкрепа на деинституционализация на грижите за деца“. \r\n***\r\nОт 11.00 часа в Кабинета на кмета ще се проведе Посещение на Негово Превъзходителство Душан Щраух - посланик на Чешката Република. \r\n***\r\nОт 11.30 часа в пресклуба на БТА ще се състои пресконференция на кмета на Община Павликени инж. Емануил Манолов във връзка с предстоящата празнична програма. \r\n***\r\nОт 12.00 часа в Кабинета на кмета ще се проведе Брифинг по повод посещението на Душан Щраух. \r\n***\r\nОт 12.30 часа в пресклуба на БТА ще се състои пресконференция на президента на КНСБ Пламен Димитров. \r\n***\r\nОт 18.00 часа в РНБ „П. Р. Славейков” ще се проведе премиера на книга за Соломон Паси – представя Максим Минчев, генерален директор на БТА. \r\n***\r\nОт 19.00 часа в голяма зала на МДТ „К. Кисимов“ ще бъде представена постановката Хъшове“. \r\n***\r\nОт 20.00 часа в Летния театър ще се състои Концерт на Кичка Бодурова със специалното участие на Стоянка Мутафова. \r\n***\r\nОт 20.30 часа на Паметник “Асеневци“ ще бъде организирано Латино порти с UN BESO - „Арт лято“. \r\n***\r\nОт 12.00 часа в заседателна зала на Областна администрация, ще се проведе работен семинар на Българска стопанска камара. \r\n***\r\nОт 17.30 часа в Регионална библиотека „Дора Габе“ ще бъде представен романът „Любовта и смъртта на Първия след Бога“.\r\n***\r\nОт 20.00 часа в скейтпарка в града ще се състои концерт на група ATTAXIC. \r\n***\r\nОт 13.00 в зала „Васил Караиванов“ на Община Карлово ще се открие националната научна конференция „Васил Левски и Вътрешната революционна организация в борбата за национално освобождение”. Конференцията ще продължи и на 23 юни. \r\n***\r\nОт 11.00 часа в Градско гробище, ул. „Пенко Енев“, в Деня на памет и скръб, напомнящ за започване на Великата Отечествена война, посланикът на Русия в България Анатолий Макаров ще участва в тържествено откриване на реновирания паметник на братската могила на 31 съветски войник. \r\n***\r\nВ 10.30 часа кметът на Пловдив инж. Иван Тотев ще открие обновената къща „Клианти“ - новата перла на Старинен Пловдив на ул. „Тодор Самодумов“ №3А.\r\n***\r\nВ 11.30 часа в заседателната зала на община Пловдив ще се състои пресконференция за представяне на концерта, с който ще бъде открит „Есенен салон на изкуствата Пловдив – 2017“. \r\n***\r\nОт 19.30 часа в Club Fargo в \"Лъки\" - Дом на киното ще се състои прожекцията на 3 филма на режисьорката Розалия Димитрова. Проектът се осъществява с финансовата подкрепа на община Пловдив и е част от Календара на културните събития за 2017 година. Входът е свободен.\r\n***\r\nОт 10.00 часа в Зала 1 на Областна администрация - Русе ще се проведе редовно заседание на Постоянната секторна комисия в областта на туризма и околната среда.\r\n***\r\nВ 10.30 часа в Регионалния исторически музей, кметът на Община Стара Загора Живко Тодоров и областният управител Гергана Микова ще посрещнат представители на дипломатическия корпус.\r\n***\r\nОт 19.00 часа в малката зала на хотел „Мериан Палас” - Стара Загора ще се проведе среща с актрисата Татяна Лолова, носител на Голямата награда за ново българско кино „Златна липа” 2016 година.\r\n***\r\nОт 17.30 часа на сцената на л. „Свобода“, Духовият и Народният оркестър организират летен концерт за жителите и гостите на града. \r\n***\r\nОт 10.00 часа в зала 2 на Областна администрация ще се проведе заседание на Областната комисия по безопасност на движението по пътищата.\r\n***\r\nОт 14.00 часа в СУ „Й. Е. Български“ ще се проведе заседание на Постоянната комисия „Просвета, образование и наука” към Общински съвет - Шумен. \r\n*** \r\nОт 16.00 часа в зала 203 на Общината ще се проведе заседание на Постоянната комисия „Здравеопазване и социална политика” към Общински съвет - Шумен.", "date": "2017-06-22", "title": "Предстоящи събития за 22 юни (Агенция „Фокус)"}
{"url": "http://www.focus-news.net/news/2017/06/22/2407518/nimh-dnes-sled-obyad-shte-se-razviva-kupesto-dazhdovna-oblachnost-i-na-mesta-v-iztochnite-i-planinskite-rayoni-shte-prevali.html", "text": "Днес преди обяд ще преобладава слънчево време. След обяд ще се развива купеста и купесто-дъждовна облачност и на места, главно в източните и планинските райони ще превали. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН). Ще духа слаб, в Дунавската равнина - до умерен запад-северозападен вятър. Максималните температури ще са предимно между 29° и 34°. Атмосферното налягане слабо ще се повиши и ще е по-високо от средното за месеца.  \r\nНад Черноморието ще бъде предимно слънчево, в следобедните часове с развитие на купеста облачност. Вероятността за валеж е малка. След обяд ще се появи до умерен североизточен вятър. Максималните температури ще са 25-30°. Температурата на морската вода е 19-23°. Вълнението на морето ще е 1-2 бала. \r\nНад планините ще бъде предимно слънчево. След обяд ще се развива купеста и купесто-дъждовна облачност и на много места ще превали и прегърми. Ще духа умерен северозападен, по високите и открити части – до силен северен вятър. Максималната температура на височина 1200 метра  ще е около 22°, на 2000 метра – около 16°.", "date": "2017-06-22", "title": "НИМХ: Днес след обяд ще се развива купесто-дъждовна облачност и на места в източните и планинските райони ще превали"}
{"url": "http://www.focus-news.net/news/2017/06/22/2407485/the-telegraph-vanshniyat-ministar-na-velikobritaniya-boris-dzhonsan-nyama-da-se-kandidatira-za-lider-na-konservativnata-partiya-do-2019-g.html", "text": "Външният министър на Обединеното кралство, Борис Джонсън няма да се кандидатира за лидер на торите преди очаквания през 2019 г. Брекзит, предава The Telegraph.\r\nБорис Джонсън заяви, че няма да участва в лидерски надпревари, докато преговорите за Брекзит все още текат. \r\n„Трябва да изпълним приоритетите на хората“, заяви Борис Джонсън.\r\nРешението на външния министър отваря пътя за министъра за Брекзит Дейвид Дейвис като временен лидер на консерваторите, ако Тереза Мей реши да се откаже. Депутати от Консервативната партия открито спекулират, че до Коледа торите ще имат нов лидер. Симеон Миланов", "date": "2017-06-22", "title": "The Telegraph: Външният министър на Великобритания Борис Джонсън няма да се кандидатира за лидер на Консервативната партия до 2019 г."}
{"url": "http://www.focus-news.net/news/2017/06/22/2407508/reuters-vodenata-ot-sasht-koalitsiya-otreche-da-e-nanasyala-vazdushni-udari-v-rayona-kadeto-be-vzrivena-edna-ot-nay-znachimite-dzhamii-v-mosul.html", "text": "Водената от САЩ коалиция, която се бие срещу „Ислямска държава“, не е нанасяла въздушни удари в района, където бе взривена една от най-значимите джамии в Мосул, предава Reuters.\r\n„Ислямска държава“ обвинява американските ВВС за унищожаването на средновековната джамия ал Нури, както и прочутото й минаре.\r\n„Не сме удряли този район“, заяви говорителят на коалицията полковник Джон Дориан. Симеон Миланов", "date": "2017-06-22", "title": "Reuters: Водената от САЩ коалиция отрече да е нанасяла въздушни удари в района, където бе взривена една от най-значимите джамии в Мосул"}
{"url": "http://www.focus-news.net/news/2017/06/22/2407517/the-jerusalem-post-komandir-ot-vvs-na-izrael-zayavi-che-postignatoto-prez-vtorata-livanska-voyna-za-34-dni-dnes-bi-otnelo-48-chasa.html", "text": "Израелските Военновъздушни сили ще „действат с цялата си сила от началото“ при потенциална война с Ливан, заяви командирът от ВВС на Израел генерал-майор Амир Ешел, предава The Jerusalem Post.\r\n„Каквото постигнахме за 34 дни във Втората ливанска война, днес можем да направим за 48 часа. Нарастването на нашата сила не бе линеарно“, заяви той по време на конференция.\r\nВВС на Израел са подобрили не само бързината, с която могат да атакуват, но и честотата. Генерал. Ешел подчерта, че Израелските отбранителни сили могат да ударят по „Хузбула“ с „4 до 5 пъти“ по-голяма мощ, отколкото са използвали във войната през 2006 г.\r\nВ допълнение генерал Ешел предупреди цивилните от южен Ливан да напуснат домовете си, ако започне война с Израел, заявявайки, че „един на всеки 4-5 домове има скрити оръжия“, което не оставя на ВВС друг избор освен да нанесе удар. Симеон Миланов", "date": "2017-06-22", "title": "The Jerusalem Post: Командир от ВВС на Израел заяви, че постигнатото през Втората ливанска война за 34 дни, днес би отнело 48 часа"}
{"url": "http://www.focus-news.net/news/2017/06/22/2407521/general-leytenant-angel-antonov-nso-publichnite-vnusheniya-po-adres-na-nso-za-sluchaya-s-avtomobila-na-predsedatelya-na-vks-lozan-panov-sa-nedopustimi-spekulatsii.html", "text": "Публичните внушения по адрес на НСО  за случая с автомобила на председателя на ВКС Лозан Панов са недопустими спекулации. Това се посочва в позиция на началника на Националната служба за охрана генерал-лейтенант д-р Ангел Антонов във връзка с изявления на бивш служител на НСО подп. Николай Марков по случая с неизправност на автомобила на председателя на ВКС Лозан Панов. \"Националната служба за охрана осъществява специализиран транспорт като един от видовете охрана, предвидени в Закона за НСО. Службата намира за безсмислено и недопустимо да влиза в дискусия дали специализираният транспорт е охрана или не. Законите се изпълняват, а не се коментират. Считам, че позоваването на текстове от закона трябва да се прави отговорно и с познаване на буквата и духа на нормативния акт\", се посочва в позицията. В нея ген. Антонов пише още: \r\n\"По повод публични внушения, направени в изявления пред печатни и електронни медии, че ръководният състав на НСО и лично началникът на службата са се опитали да укрият техническа неизправност на автомобил за специализиран транспорт, определен за охрана на председателя на Върховния касационен съд, заявявам следното:\r\n1.\tПо команден ред на 1 юни 2017 г., в 17.15 ч. бях информиран от заместника ми за установена липса на два съседни крепителни болта за закрепване на задното колело на автомобила. Водачът на автомобила е констатирал, че другите три болта са разхлабени и че се е наложило да ги „притегне“ преди да продължи пътя към София, през прохода Петрохан.\r\n2.\tВъв връзка с констатираната техническа неизправност на автомобила за специализиран транспорт, ползван от г-н Лозан Панов, незабавно разпоредих свикване на постоянната комисия за проверка на пътнотранспортни произшествия и инциденти за пълно, всестранно и обективно изясняване на фактите и обстоятелствата, свързани със случая, установяване дали има индикации за умишлено въздействие върху автомобила, нанесените материални щети, изясняване на ролята и професионалните действия/бездействия на длъжностните лица, имащи отговорност за техническата изправност на автомобила. Разпоредих автомобилът да бъде оставен на отговорно пазене в служебния сервиз, под контрол на дежурните служители, а така също сервизът да бъде запечатан.\r\n3.\tНа 2 юни (петък) 2017 г. членовете на постоянната комисия пристъпиха към извършване оглед на автомобила, преглед на всички документи за извършени ремонти и техническо обслужване, запознаване със записите от служебното видеонаблюдение в гаража и на конкретното място за постоянно паркиране, както и тези при ежедневната проверка на контролно-техническия пункт за готовността на автомобила за експлоатация на 1.06.2017 г. Комисията не е установила данни за действия на лица, които са извършили интервенция за разхлабване или отстраняване на крепителните болтове на задната лява джанта.\r\n4.\tВ доклада си до мен членовете на постоянната комисия квалифицираха случилото се като техническа неизправност, вследствие на която са настъпили ограничени материални вреди, поради което не са уведомени компетентните органи.\r\n5.\tВ този контекст направените публични внушения за желание на НСО да остане „встрани от случая“, „за хвърляне на камъните в чужда градина“, за преднамерена „подигравка с висш магистрат“ не могат да бъдат оценени по друг начин, освен като груби и недопустими спекулации, извършени от лице, което като действащ служител на НСО многократно е наказвано от трима различни началници на службата и накрая дисциплинарно уволнено.\r\n6.\tНе мога да отмина без внимание твърдението на същото интервюирано лице, че на него в движение му „е падал кардан, диференциал и двигател, откачал му се е капак на брониран автомобил“, като своеобразно доказателство за общото състоянието на системата за поддържане на техническата изправност на автомобилите, както и на контрола върху безопасността им. Определям това изявление като небивалица, защото такива пътни произшествия в историята на НСО, а още по-малко с участие на въпросното лице, не са се случвали.\r\n7.\tПриемам за несериозни изявленията за някакви неконкретизирани нарушения във връзка с горивата в НСО. За тази страна от дейността на службата искам да предложа на въпросното лице незабавно да информира и компетентните органи.\r\n8.\tЩе се въздържа от коментари по отношение на отправени обидни квалификации към службата и персонално към мен и ще се консултирам за възможността да търся правата си по съдебен ред.\r\nОтказът на Софийска военно-окръжна прокуратура от 19 юни 2017 г. да образува досъдебно производство и наличието на обосновани съмнения за извършени нарушения по служба послужиха като основание за възобновяване на дисциплинарната проверка, която ще обхване всички служители, свързани с осигуряване на специализиран транспорт\".", "date": "2017-06-22", "title": "Генерал-лейтенант Ангел Антонов, НСО:  Публичните внушения по адрес на НСО  за случая с автомобила на председателя на ВКС Лозан Панов са недопустими спекулации"}
{"url": "http://www.focus-news.net/news/2017/06/22/2407523/priklyuchvaneto-na-protsedurata-po-predostavyane-na-kompleks-buzludzha-na-bsp-shte-badat-obsadeni-na-sreshta-v-mrrb.html", "text": "Министърът на регионалното развитие и благоустройството Николай Нанков ще обсъди с представители на БСП начините за приключване на процедурата по предоставяне на Дом–паметник комплекс връх „Бузлуджа“ на партията. Това съобщиха от пресцентъра на МРРБ.\r\nСрещата, организирана по покана на министър Нанков, ще се проведе днес, от 10.00 часа, в сградата на министерството.", "date": "2017-06-22", "title": "Приключването на процедурата по предоставяне на Комплекс „Бузлуджа“ на БСП ще бъдат обсъдени на среща в МРРБ"}
{"url": "http://www.focus-news.net/news/2017/06/22/2407520/telegraf-makedoniya-pak-shte-se-izgrazhda-zhelezopatnata-liniya-sofiya-skopie.html", "text": "„Пак“ ще се гради железницата Скопие – София, която макар че беше приоритет за двете страни още от 90-те години никога не стигна до реализация, пише електронното издание „Телеграф“, близко до ВМРО-ДПМНЕ . \r\n„Телеграф“ съобщава, че българският министър на транспорта и комуникациите Ивайло Московски и македонският му колега Горан Сугаревски са се обеднили около решението, че железопътната връзка е от съществено значение за свободен поток на пътници и товари. За реализацията на проекта са  необходими средства за изграждане на железопътната линия от македонска страна за модернизация на железницата от София до Гюешево, както и за доизграждане на 2,5 км от Гюешево до македонската граница. Изданието пише, че българският министър Ивайло Московски е заявил, че чака гаранция от македонска страна за подновяване на строежа от Беляковце до българската граница, тъй като вече са осигурени средства за модернизация на линията София – Перник – Радомир-Гюешево.\r\nПревод и редакция: Мариела Русева", "date": "2017-06-22", "title": "„Телеграф\" (Македония): „Пак“ ще се изгражда железопътната линия София – Скопие"}
{"url": "http://www.focus-news.net/news/2017/06/22/2407522/parlamentat-shte-reshi-dali-da-premahne-znatsite-oboznachavashti-kamerite-na-patya.html", "text": "Парламентът ще реши дали да премахне знаците, обозначаващи камерите на пътя. Това предвижда програмата за работа на Народното събрание. Промените са заложени в Закона за движение по пътищата и са внесени от парламентарната група на ГЕРБ. Със законопроекта се предлага и по-тежка мярка за собствениците, чиито автомобили са управлявани от лица, които не притежават книжка. Промените в Закона за движение по пътищата ще бъдат гласувани на второ четене от народните представители. На вниманието на депутатите се поставят и законопроектите за Данъчно-осигурителния процесуален кодекс  и за  Административно-процесуалния кодекс. Те ще бъдат подложени на първо гласуване.", "date": "2017-06-22", "title": "Парламентът ще реши дали да премахне знаците, обозначаващи камерите на пътя"}
{"url": "http://www.focus-news.net/news/2017/06/22/2407525/zam-ministar-denitsa-nikolova-shte-otkrie-forum-za-razvitieto-na-tnar-inteligenti-gradove.html", "text": "Заместник-министърът на регионалното развитие и благоустройството Деница Николова ще участва във форум, посветен на развитието на интелигентните градове, съобщиха от пресцентъра на МРРБ. Той се организира от посолството на Холандия в България и ще се проведе днес, от 10.00 часа, в бизнес сградата на НДК (Проното), ет. 9. \r\nПо време на форума ще бъдат представени най-добрите практики на т. нар. „умни градове“ в Холандия и възможността те да се приложат в София.", "date": "2017-06-22", "title": "Зам.-министър Деница Николова ще открие форум за развитието на т.нар. „интелигенти градове“"}
{"url": "http://www.focus-news.net/news/2017/06/22/2407524/sky-news-nyakoi-ot-smartnite-sluchai-v-grenfel-tauarmozhe-da-sa-predizvikani-ot-otrovni-izpareniya.html", "text": "Изолационните плоскости от външната страна на „Гренфел тауър“ са изпуснали високо токсичен циановодороден газ, който може да е причинил смъртта на някои от 79-те жертви, предава Sky news. \r\nEксперти заявиха, че изолационните плоскости, които са били поставени при ремонт на сградата, са произвели смъртоносен газ, когато са почнали да горят. \r\nПоне трима от хората, които са били ранени при пожара, бяха лекувани с антидот за отравяне от циановодороден газ.  Симеон Миланов", "date": "2017-06-22", "title": "Sky News: Някои от смъртните случаи в „Гренфел тауър“може да са предизвикани от отровни изпарения"}
{"url": "http://www.focus-news.net/news/2017/06/22/2407526/reuters-rekordno-visokite-temperaturi-v-yugozapadnata-chast-na-sasht-predizvikaha-smartta-na-4-dushi.html", "text": "Четирима души, включително бездомен мъж и двама планинари, са починали заради рекордните горещини в югозападната част на САЩ, предава Reuters.\r\nПървите две жертви на тридневните горещини, са в Санка Клара, Калифорния и включват бездомен мъж намерен в автомобил.\r\nЖертвите са идентифицирани като 72-годишен мъж и 87-годишна жена. Симеон Миланов", "date": "2017-06-22", "title": "Reuters: Рекордно високите температури в югозападната част на САЩ предизвикаха смъртта на 4 души"}
{"url": "http://www.focus-news.net/news/2017/06/22/2407519/premierat-boyko-borisov-shte-uchastva-v-zasedanieto-na-evropeyskiya-savet-v-bryuksel-i-shte-se-sreshtne-s-fondatsiyata-na-semeynite-predpriyatiya-v-berlin.html", "text": "Министър-председателят Бойко Борисов ще посети Брюксел и Берлин на днес и утре (23 юни), съобщиха от правителствената информационна служба. Днес, в белгийската столица премиерът Борисов ще участва в редовното заседание на Европейския съвет. Държавните и правителствените ръководители на страните от ЕС ще приемат заключения, посветени на темите „Сигурност и отбрана“, „Работни места, растеж и конкурентоспособност”, „Миграция”, „Парижкото споразумение относно изменението на климата”, „Дигитална Европа“ и „Външни отношения”. Европейският съвет ще проведе заседание и във формат ЕС-27 във връзка с оттеглянето на Обединеното кралство от Европейския съюз.\r\nНа 23 юни министър-председателите на Естония, България и Австрия ще представят официално в Брюксел 18-месечната програма на Съвета на ЕС (1 юли 2017 г. – 31 декември 2018 г.).\r\nВечерта на 23 юни премиерът Бойко Борисов ще бъде в Берлин, където ще се срещне с представители на Фондацията на семейните предприятия. Акцент на дискусията ще бъдат предимствата на България като инвестиционна дестинация. В рамките на посещението си в германската столица министър-председателят Борисов ще разговаря и с федералния министър на финансите Волфганг Шойбле.", "date": "2017-06-22", "title": "Премиерът Бойко Борисов ще участва в заседанието на Европейския съвет в Брюксел и ще се срещне с Фондацията на семейните предприятия в Берлин"}
{"url": "http://www.focus-news.net/news/2017/06/22/2407527/api-do-27-yuni-na-avtomagistrala-trakiya-shte-se-montirat-patni-tabeli-dvizhenieto-shte-se-osashtestvyava-v-svobodnata-lenta.html", "text": "До 27 юни на автомагистрала „Тракия” ще се монтират пътни табели. Това съобщиха от пресцентъра на Агенция \"Пътна инфраструктура\". Движението ще се осъществява в свободната лента, в която не се извършват текущи дейности.\r\nМонтажът и демонтажът на пътните табели на АМ „Тракия“ ще се осъществява от 8.00 часа до 17.00 часа през следните дни:\r\nВ платното за София:\r\n- 22 юни 2017 г. при км 150;\r\n- 23 юни 2017 г. при км 133; \r\n- 26 юни 2017 г. при км 121 и при км 112;\r\nПътен възел „Царацово”:\r\n- 27 юни 2017 г. в посока София.\r\nНеобходимо е шофьорите да карат внимателно, със съобразена скорост и да спазват пътната сигнализация.", "date": "2017-06-22", "title": "АПИ: До 27 юни на автомагистрала „Тракия” ще се монтират пътни табели, движението ще се осъществява в свободната лента"}
{"url": "http://www.focus-news.net/news/2017/06/22/2407528/sofiya-vavezhda-se-vremenna-organizatsiya-na-dvizhenieto-za-zasnemane-na-igralen-film.html", "text": "Въвежда се временна организация на движението за заснемане на игрален филм, съобщиха от пресцентъра на Столична община. \r\nЗабранява се влизането на пътни превозни средства, с изключение на колите на масов градски транспорт, за максимум от 3 минути за заснемане на кадър /сумарно не по-вече от 1 час на ден/ по ул. „Кумата” между ул. „Детски мир” и централния вход на киноцентър „Бояна” както следва:\r\n- от 15.00 часа на 21 юни до 03.00 часа на 22 юни;\r\n- от 21.00 часа на 23 юни до 06.00 часа на 24 юни;\r\n- от 21.00 часа на 24 юни до 06.00 часа на 25 юни.", "date": "2017-06-22", "title": "София: Въвежда се временна организация на движението за заснемане на игрален филм"}
{"url": "http://www.focus-news.net/news/2017/06/22/2407529/denyat-22-yuni-v-balgarskata-istoriya.html", "text": "На тази през 813 г. българската армия, командвана от хан Крум, побеждава в битката при Версиникия (с. Маламирово, Ямболско). Византийската войска отново е разбита. Император Михаил І Рангаве (811–813 г.) се спасява с бягство, но е принуден да се откаже от престола и да приеме монашеството. През 1913 г. Гърция обявява война на България. През 1902 г. е издаден първи такрир на екзарх Йосиф I за съставянето на Светия синод и на Смесен съвет в Цариград на основата на четирите епархии във вилаетите, подкрепен от българското правителство. На 22 юни са родени: Димитър Георгиев Казаков (Нерон)- художник; Александър Янков - юрист, професор по международно право. На тази дата умират: Стоян Кантуров- революционер; Апостол Пашев- политик;  Георги Бакалов- историк, работещ в областта на средновековната балканска история.\r\n2010 г.\r\nПрезидентът на Република България връчва орден „Св. св. Кирил и Методий“ – огърлие на Негово Високопреосвещенство Неофит русенски митрополит „за особено значимите му заслуги за развитието на Духовната академия „Св. Климент Охридски“, за приноса му за развитие на научно-просветителските връзки и взаимоотношения между източните и западните християни и по повод неговата 65-а годишнина“.\r\n2010 г. \r\nПрезидентът на Република България връчва орден „Св. св. Кирил и Методий“ – първа степен на:\r\n1. проф. Емил Боев за особено значимите му заслуги за развитието на българската наука и култура\r\n2. проф. Колю Донев за безспорните му заслуги като ректор на Икономическия университет – Варна, и във връзка с 90-годишния юбилей на университета.\r\n1991 г.\r\nВ периода 21 – 22 юни се провежда Третата национална конференция на СДС, която призовава за нови парламентарни избори. Промените в устава предвиждат СДС да стане национално движение от партии, организации и граждани.\r\n1930 г. \r\nОрганизацията „Въртоп\" взривява бомба на Нишката гара. Арестувани са 25 македонски дейци.\r\n1923 г.\r\nУчредено е Задгранично представителство на БЗНС в Прага начело с Райко Даскалов и други земеделски емигрантски дейци. Задграничното представителство е организационен център на БЗНС. Поставя си за цел да ръководи земеделските сили вън и вътре в страната и да обедини тяхната дейност в тежката обстановка след държавния преврат на 9 юни 1923 г.. През февруари 1924 г. Задгранично представителство подписва съглашение с БКП за създаване на единен фронт. Впоследствие обаче не спазва това споразумение. През 1925 г. земеделската емиграция се разцепва. В резултат на това възникват и две задгранични представителства: едното - дясно крило, ръководено от Ал. Оббов и К. Тодоров, и другото – центристко крило, начело с Н. Атанасов и Хр.Стоянов. След амнистията през 1932 г. по-голямата част от земеделците -емигранти се завръщат в България, с което се слага край на задграничните представителства.\r\n1913 г. \r\nГърция обявява война на България.\r\n1913 г. \r\nПо време на Междусъюзническата война  30-ти пехотен Солунски полк води тридневни  сражения срещу сръбските войски в района на Криволак.\r\n1913 г. \r\nПо време на Междусъюзническата война  1-ви  Артилерийски полк води сражения със сърбите при Плоча, Чука и Острика, Македония.\r\n1913 г. \r\nПърва Българска армия на ген.-лейтенант Васил Кутинчев овладява Княжевец, а на 24 юни - Пирот.\r\n1913 г. \r\nПо време на Междусъюзническата война в сражения срещу сръбските войски,   загиват опълченците от  1 Дебърска дружина на Македоно-одринското опълчение -   редниците Симеон Кузманов, Ново Теофилов  и Спас Новов от Ябланица, Дебърско, Ефрем Начов от Селце, Дебърско, Йосиф Христов от Галичник, Дебърско, Данаил Димитров от Тресанче, Дебърско, Марко Спасов от Неуези, Дебърско.\r\n1910 г.\r\n В София е основан Общ независим съюз на свещеническите братства с орган в. „Съветник\", който отхвърля зависимостта си от Светия синод.\r\n1902 г. \r\nИздаден е първи такрир на екзарх Йосиф I за съставянето на Светия синод и на Смесен съвет в Цариград на основата на четирите епархии във вилаетите, подкрепен от българското правителство.\r\n1877 г. \r\nЧасти на Долнодунавския отряд под командването на ген. Аполон Цимерман извършва десант при Галац  и село Гарван и започва настъпление  в Северна Добруджа.\r\n1858 г. \r\nВ Цариград е свикано събрание на представители на местната българска колония за изграждането на нов по-представителен български храм. За целта събранието приема „Устроение на Народната Българска Църква в Цариград”.\r\n1837 г.\r\nВисоката порта разрешава изнасянето на „излишните\" зърнени храни от българските земи, „след като са изпълнени вече нарядите, определяни всяка година според установения ред за държавните складове\".\r\nВисоката порта е наименование на учрежденията на великото везирство и на Държавния съвет (Дивана) в Османската империя. До XVIII в. под Висока порта се разбира личната резиденция на великия везир, а след това - върховното управление на империята. Просъществува до 1 ноември 1922 г.. В преносен смисъл Висока порта означава правителството на Османската империя.\r\nСпоред други източници до 1728 г. терминът “ Висока порта “ се отнася пряко до султанския дворец и диван с техните служби, след това до учрежденията, намиращи се под прякото ръководство на великия везир. Обхваща вътрешното и външното министерство, държавния съвет, секретариатите на министерствата.\r\n813 г.\r\nПобеда на българската армия, командвана от хан Крум, в битката при Версиникия (с. Маламирово, Ямболско). Византийската войска отново е разбита. Император Михаил І Рангаве (811–813 г.) се спасява с бягство, но е принуден да се откаже от престола и да приеме монашеството.\r\nБитка при Версиникия е сражение между български и византийски войски край крепостта Версиникия, разположена северно от Одрин. Предприета е от византийския император Михаил I Рангаве с цел да спре настъплението на българския владетел хан Крум (803-814 г.) към Източна Тракия. Византийците претърпяват поражение, което позволява на българските войски не само да завземат почти цяла Източна Тракия, но и да стигнат до стените на Цариград.\r\nХан Крум е български хан от 802 до 814 г. Неговата политиката по отношение на Византия първоначално е миролюбива. Възползва се от победата на франките над аварите и включва в пределите на България част от техните владения през 805 г. През 807 г. византийският император Никифор I Геник предприема поход срещу българите, но стига само до Одрин. В отговор Крум започва действия на юг. През 808 г. разгромява византийците в долината на р. Струма, а през 809 г. превзема Сердика (дн. София). Отхвърляйки мирните предложения, византийския император нахлува в Българя и превзема столицата Плиска, опожарява я и отнася съкровищата на владетеля. Хан Крум организира засада, като разгромява Никифор при оттеглянето му във Върбишкия проход Източно от Стара планина на 26 юли 812 г. В чест на победата българският владетел заповядва от черепа на убития император да бъде изработена ритуална сребърна чаша. Предлага мир на новия император Михаил I Рангаве, но получава отказ. През 811-813 г. войските на хан Крум превземат и опустошават много византийски крепости в Източна Тракия, а населението им е преселено отвъд р. Дунав. Крум нанася ново голямо поражение на византийците при Версиникия, близо до Одрин на 22 юни 813 г.; достига и обсажда Константинопол, където по време на преговорите е направен опит да бъде убит. Тъй като няма достатъчно сили за атака, българският владетел се оттегля. Умира в периода на подготовка за завладяване на византийската столица на 13 април 814 г.На тази дата са родени:\r\n1933 г.\r\nРоден e Димитър Георгиев Казаков (Нерон) - български художник.\r\n1924 г.\r\nРоден е Александър Янков - български юрист, професор по международно право.\r\n1862 г.\r\nРоден e Иван Димитров Шишманов - български литературовед и критик, етнограф, фолклорист, общественик, действителен член на БКД (1902 г.) и на други чуждестранни АН. На тази дата умират:\r\n1925 г. \r\nУмира Митьо Ганев, български комунист.\r\n1959 г. \r\nУмира Стоян Кантуров, български революционер.\r\n1996 г. \r\nУмира  Апостол Пашев, български политик.\r\n1996 г. \r\nУмира  Недялка Керанова, българска народна певеца.\r\n2001 г.\r\nУмира Лика Янко, българска художничка.\r\n2012 г. \r\nУмира Георги Бакалов, български историк, работещ в областта на средновековната балканска история.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-06-22", "title": "Денят 22 юни в българската история"}
{"url": "http://www.focus-news.net/news/2017/06/22/2407534/stara-zagora-predstaviteli-na-diplomaticheskiya-korpus-shte-posetyat-grada.html", "text": "Представители на дипломатическия корпус в България ще посетят Стара Загора, съобщиха от пресцентъра на Община Стара Загора. Кметът Живко Тодоров и областният управител Гергана Микова ще посрещнат делегацията в Регионалния исторически музей в 10:30 часа. \r\nГостите ще разгледат музея, Античния форумен комплекс „Августа Траяна“ и Музея „Неолитни жилища“, където ще направят дегустация на хляб, замесен с лимец от Богдан Богданов – включен в Представителната национална листа на пилотната програма на ЮНЕСКО „Живи човешки съкровища – България – 2010“.\r\nТе ще посетят и комплекса за занимания Аул „Бага-Тур“, където ще се проведат демонстрации на прабългарска школа „Бага-Тур“ и дегустация на традиционна местна кухня, приготвена от НЧ „Димитър Наумов 1908“, с.Преславен .", "date": "2017-06-22", "title": "Стара Загора: Представители на дипломатическия корпус ще посетят града"}
{"url": "http://www.focus-news.net/news/2017/06/22/2407532/telegraf-emisari-ot-sofiya-obikalyat-albaniya-i-tarsyat-balgari-mezhdu-makedonskoto-maltsinstvo.html", "text": "Български емисари са започнали да обикалят Албания, за да търсят българи между македонското малцинство, пише скопското електронно издание „Телеграф“, като се позова на декларация на македонски организации в Албания, според които София провежда „агресивна антимакедонска политика срещу македонците в съседните страни“. \r\n„Телеграф“ цитира македонското дружество „Илинден“ в Тирана, което е реагирало остро на инициативите на Милен Врадевски от фондация „Българска памет“, който заедно с бившия президент Росен Плевнелиев и евродепутата Андрей Ковачев са разговаряли с представители на общините Корча и Билища в Южна Албания за „реализация на образователни инициативи и представяне на българското малцинство в Албания“. \r\nПревод и редакция: Мариела Русева", "date": "2017-06-22", "title": "„Телеграф“: Емисари от София обикалят Албания и търсят българи между македонското малцинство"}
{"url": "http://www.focus-news.net/news/2017/06/22/2407535/veliko-tarnovo-obrazovatelni-igri-shte-se-provedat-v-grada-po-povod-mezhdunarodniya-den-za-borba-s-narkomaniite-26-yuni.html", "text": "По повод Международния ден за борба с наркоманиите - 26 юни, РЗИ съвместно с Община Велико Търново организира Образователни игри със съзнателен характер на теми, свързани със здравословния начин на живот и под надслов \"Ние знаем как да бъдем здрави\". Това съобщиха от пресцентъра на Община Велико Търново. Събитието ще е днес, от 14.00 часа, в парк \"Дружба\".", "date": "2017-06-22", "title": "Велико Търново: Образователни игри ще се проведат в града по повод Международния ден за борба с наркоманиите - 26 юни"}
{"url": "http://www.focus-news.net/news/2017/06/22/2407536/afp-indiyskite-vaorazheni-sili-ubiha-trima-separatisti-v-kashmir.html", "text": "Въоръжените сили на Индия са убиха  трима заподозрени сепаратисти в Кашмир по време на престрелка, предава AFP.\r\nВойниците и командосите от специалните части обградиха жилищен район, където са се криели въоръжени сепаратисти.\r\nПредставител на полицията заяви, че десетки жители са излезли от домовете си с лозунги за „свобода от индийска власт“, и са замервали войниците с камъни, за да помогнат на сепаратистите да избягат.\r\n„Трима терористи са убити“, заяви говорителят на армията полковник Раджеш Калиа.\r\nОчевидци твърдят, че армията е взривила къщата, в която са се криели тримата мъже. Симеон Миланов", "date": "2017-06-22", "title": "AFP: Индийските въоръжени сили убиха трима сепаратисти в Кашмир"}
{"url": "http://www.focus-news.net/news/2017/06/22/2407533/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Антоанета Цветкова, Борислав Нанков, Веселин Ангелов и Димитър Колев ще се срещнат с граждани в дните от 20 до 23 юни. Това съобщиха от пресцентъра на ПП ГЕРБ. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.\r\nПриемният ден на Веселин Ангелов e на 22 юни, на Димитър Колев на 23 юни.", "date": "2017-06-22", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2017/06/22/2407537/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nНа 22 юни 2017 г. (четвъртък), във връзка с подмяна на сградно водопроводно отклонение на ул. „Баба Тонка“, кв. „Васил Левски“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nул. „Баба Тонка“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Баба Тонка“ №39.\r\nНа 22 юни 2017 г. (четвъртък), във връзка с подмяна на сградно водопроводно отклонение на ул. „Христо Станчев“ №11, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nул. „Христо Станчев“ от ул. „Тунджа“ до пл. „Петко Р. Славейков“, ул. „Тунджа“ от ул. „Христо  Станчев“ до ул. „Цар Петър“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Станчев“, ъгъла с ул. „Тунджа“. \r\nНа 22 юни 2017 г. (четвъртък), във връзка с монтаж на спирателен кран на ул. „Момина сълза“, кв.„Суходол“, се налага спиране на водоподаването от 9:00 до 15:00 часа на клиентите на „Софийска вода”, живеещи в района на:\r\nул. „Момина сълза“ от ул. „Падина“ до ул. „Траян Танев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Момина сълза“ №13.\r\nНа 22 юни 2017 г. (четвъртък), във връзка с изпълнение на строително-монтажни работи на ул. „Димитър Хаджикоцев“, жк. „Лозенец“, се налага спиране на водоподаването от 9:30 до 21:30 часа на клиентите на „Софийска вода”, живеещи в района на:\r\nул. „Милевска планина“ от ул. „Цветна градина“ до бул. „Арсеналски“, ул. „Кожух планина“ от ул. „Богатица“ до ул. „Милевска планина“, \r\nул. „Димитър Хаджикоцев“ от ул. „Болград“ до ул. „Милевска планина“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кожух планина“ ъгъла с ул. „Милевска  планина“.\r\nНа 22 юни 2017 г. (четвъртък), във връзка с изпълнение на строително-монтажни работи на ул. „Акад. Петър Динеков“ и бул. „Черни връх“, кв. „Драгалевци“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nбул. „Черни връх“ от ул. „Ламар“ до ул. „Акад. Петър Динеков“, \r\nул. „Проф. Любомир Далчев“, ул. „Света Петка Българска“, ул. „Витошка зорница“, ул. „Акад. Петър Динеков“, ул. „Проф. Стойко Стойков“, ул. „Бяла мура“, ул. „Веселие“ и ул. „Къпинка“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Петър Динеков“ и ул. „Къпинка“.  \r\nНа 22 юни 2017 г. (четвъртък), във връзка с изпълнение на строително-монтажни работи на ул. „Еделвайс“, с. Иваняне,  се налага спиране на водоподаването от 10:00 до 21:00 часа на клиентите на „Софийска вода”, живеещи в района на:\r\nул. „Еделвайс“ от ул. „Хемус“ до ул. „Родопи“, \r\nул. „Родопи“ от ул. „Еделвайс“ до ул. „Китен“, ул. „Китен“, ул. „Ильо Войвода“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еделвайс“ ъгъла с ул. „Китен“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/06/22/2407530/makedonskite-istoritsi-sled-sreshtata-na-zaev-i-borisov-balgariya-da-priznae-makedonskiya-narod.html", "text": "Посещението на македонския премиер Зоран Заев в София, срещите му с премиера Борисов, президента Радев и лидери на политически сили в България предизвиква вълна от коментари в Македония. \r\nПред телевизия „ТV 21“ историкът Тодор Чепреганов, известен с антибългарските си коментари заявява: „България, която призна Македония като държава, за съжаление все още не признава македонския народ като нация нито македонската култура. В България се смята, че македонският народ е български“. Според Чепреганов интересно е как премиерът Бойко Борисов ще се обърне към македонските граждани като народ или като граждани. Тодор Чепреганов смята, че с подписването на договора за добросъседство България ще използва ситуацията, за да неглижира македонския народ, език и култура. \r\nНа коренно различна позиция в изявлението си пред същата телевизия е искторикът Кендер Асани, който смята, че направеното от премиера Заев е голяма стъпка за развитие на добросъседските отношение, което трябва да се направи с Албания и Косово. „10-годишната политика на Никола Груевски предизвика конфликти и разрушаване на отношенията, при това не само на етническите и верските отношения в Македония, но и със съседните държави. Стъпката, направена в София и почитта към историческите фигури е добра и открива нови перспективи“. \r\n„ТV 21“ припомня, че инициативи за отбелязване на общите празници имаше по времето, когато министър председател на Македония беше Владо Бучковски, въпреки че идеята остана нереализирана, както и че новият Договор за добросъседство изцяло се изгражда на основата на декларацията за приятелство подписана през 1999 г., по времето на премиерите Любчо Георгиевски и Иван Костов.Телевизия „Алфа“ също се позовава на македонски историци, които смятат, че е „невъзможно  Македония и България заедно да отбелязват Илинден, тъй като историята показва, че не ги свързва“. \r\nСпоред така наречените факти, които телевизията изнася няма никаква възможност за включване на друга държава в македонските празненства, тъй като „Македония няма нищо общо, с който и да е свой съсед по повод Илинден“.\r\nПред телевизия „Алфа“ историкът Ванчо Сойчев заявява, че преди да се прилага договореното между премиерите е добре да се преценят съществуващите исторически факти. „Алфа“ отбелязва, че Заев и Борисов заедно са отдали почит на цар Самуил. Телевизия „Нова“ излъчва репортаж, в който се твърди, че в Македония има многобройни реакции на изявленията а премиера Заев за Договора за добросъседство. Телевизията припомня коментара на македонския академик и историк Блаже Ристовски, който още през 2013 г. по повод евентуалния Договор за добросъседство с България е заявил:  „българите искат да не сме македонци и да останем в миналото. Българи, да приемате, че имаме български корен и сме се родили днес като нова творба, а това няма никакъв корен“. \r\nСпоред телевизия „Нова“ академик Ристовски е бил против отбелязването на общи празници още по времето на премиера Владо Бучковски. Телевизията отбелязва, че за разлика от македонските историци българските им колеги още преди посещението на Заев в България са заявили, че Скопие трябва да престане да краде чужда история. Един от тези историци е директорът на НИМ проф. Божидар Димитров, когото телевизията определя като един от най-големите антимакедонисти в България. Телевизия „Нова“ припомня, че проф. Димитров е предложил през „Фейсбук“ няколко имена за Македония, между които и Югозападна България. Проф. Божидар Димитров е цитиран от редица интервюта в България, в които е заявил, че Македония трябва да се откаже от досегашното име, което е гръцко културно наследство и да си избере ново. \r\nПревод и редакция: Мариела Русева", "date": "2017-06-22", "title": "Македонските историци след срещата на Заев и Борисов: България да признае македонския народ"}
{"url": "http://www.focus-news.net/news/2017/06/22/2407531/ria-novosti-ministar-predsedatelyat-na-irak-schita-che-vzrivyavaneto-na-dzhamiyata-al-nuri-e-dokazatelstvo-za-kraha-na-islyamska-darzhava.html", "text": "Взривяването на историческата джамия ал Нури в Мосул от „Ислямска държава“ е официално признание за поражението им, заяви министър-председателят на Ирак Хайдар ал Абади, предава РИА Новости.\r\nВ сряда от Въоръжените сили на Ирак съобщиха, че бойци на „Ислямска държава“ са взривили главната джамия на Мосул ал Нури. По- късно терористите обвиниха водената от САЩ коалиция за взривяването на джамията. Представители на САЩ заявиха, че водената от Вашингтон коалиция не е провеждала бомбардировки в този район.\r\nПо думите на иракски военни, вземането на джамията под контрола на правителствени войски, би повлияло негативно на морала на бойците.  Симеон Миланов", "date": "2017-06-22", "title": "РИА Новости: Министър-председателят на Ирак счита, че взривяването на джамията ал Нури е доказателство за краха на „Ислямска държава“"}
{"url": "http://www.focus-news.net/news/2017/06/22/2407539/haskovo-duhoviyat-i-narodniyat-orkestar-organizirat-letni-kontserti-za-zhitelite-i-gostite-na-grada.html", "text": "Духовият и Народният оркестър организират летни концерти за жителите и гостите на града. Това съобщиха от пресцентъра на Община Хасково. Народният оркестър ще изнесе Еньовденски концерт на сцената на площад \"Свобода\" на 23 юни от 17.30 часа. Духовият оркестър ще има концерти в Градската градина на 27 юни от 17.30 часа, днес и на 30 юни на сцената на площад \"Свобода\" отново от 17.30 часа. Концертите са с вход свободен.\r\nМузикантите целят да създадат лятно добро настроение у жителите и гостите на Хасково.", "date": "2017-06-22", "title": "Хасково: Духовият и Народният оркестър организират летни концерти за жителите и гостите на града"}
{"url": "http://www.focus-news.net/news/2017/06/22/2407538/burgas-180-grama-marihuana-i-tyutyun-bez-banderol-sa-izzeti-pri-proverka-na-karavana-i-tovaren-avtomobil-parkirani-v-dvora-na-uchilishte-n-y-vaptsarov-v-primorsko.html", "text": "180 грама марихуана и тютюн без бандерол са иззети при проверка на каравана и товарен автомобил, паркирани в двора на училище „Н. Й. Вапцаров” в Приморско. Това съобщиха от ОДМВР - Бургас. Служители от Районно управление - Приморско извършили проверка на каравана и товарен автомобил „Форд Транзит”, със старозагорска регистрация, паркирани в двора на училище „Н. Й. Вапцаров” в Приморско, ползвани от 24-годишен мъж с инициали О. Й. от Раднево, обл. Стара Загора, като намерили и иззели бучка амфетамин, два плика със суха тревна маса с общо тегло около 80 грама (марихуана) и торбичка със суха тревна маса с тегло около 100 грама (марихуана). Намерени и иззети са и: торбичка с нарязан тютюн с тегло около 500 грама без акцизен бандерол и хартиен плик с нарязан тютюн с тегло около 200 грама, без акцизен бандерол. По случая е образувано бързо полицейско производство.", "date": "2017-06-22", "title": "Бургас: 180 грама марихуана и тютюн без бандерол са иззети при проверка на каравана и товарен автомобил, паркирани в двора на училище „Н. Й. Вапцаров” в Приморско"}
{"url": "http://www.focus-news.net/news/2017/06/22/2407542/cyprus-mail-hotelite-na-o-v-kipar-stradat-ot-britanski-turisti-lazheshti-za-hranitelno-natravyane-s-tsel-da-poluchat-obezshtetenie.html", "text": "Британските туристи, лъжливо твърдящи, че са получили хранително натравяне, за да получат „лесни пари“, са стрували на хотелиерската индустрия на Кипър повече от пет милиона евро за последните пет години, пише   Cyprus Mail.\r\nКоментарите на Кипърската хотелиерска асоциация са публикувани в един ден с началото на кампанията на Британските туристически агенти „Спрете измамите с болестите“, подчертавайки, че от 2013 г. „има повече от 500% увеличаване на исковете за компенсация за разболяване по време на ваканции с десетки хиляди такива от миналата година“. \r\n„И въпреки това, по време на същия език, действителните равнища на болести в курортите остава стабилна и проблемът е единствено свързан с британските туристи. Доказателството предполага, че много от тези твърдения може би са преувеличени или лъжливи“, смятат от Кипърската хотелиерска асоциация. Нейният директор Захариас Йоанидис заяви, че проблемът се състои в това, че хотелите получават лоша репутация, дори и когато не е имало причинена вреда. \r\n„През последните две години лъжливите твърдения за хранително натравяне са стрували на хотелите в Кипър повече от 5 млн. евро“, посочи Йоанидис. Сумата е искана от туристите от туристическите оператори , които на свой ред плащат по-малко на хотелите.  „Това е организирано престъпление, което се случва по цял Кипър. Ничии други туристи не правят така. Само и единствено британците“, добави експертът.  Виктор Турмаков", "date": "2017-06-22", "title": "Cyprus Mail: Хотелите на о-в Кипър страдат от британски туристи, лъжещи за хранително натравяне с цел да получат обезщетение"}
{"url": "http://www.focus-news.net/news/2017/06/22/2407540/predstoyashti-mezhdunarodni-sabitiya-za-22-yuni-agentsiya-fokus.html", "text": "Ще се проведе среща между ЕС и британския министър-председател Тереза Мей, която трябва да представи плана си за Брекзит пред европейските лидери. \r\n***  Бундестагът ще почете паметта на бившия германски канцлер Хелмут Кол. \r\n***  Подкрепяният от ООН либийски премиер Файес ал Сарай ще се срещне с генералния секретар на НАТО Йенс Столтенберг. \r\n***  Австрийският канцлер Кристиян Керн ще разговаря с премиерите на Чехия и Словакия. \r\n***  Генералния секретар на ООН Антонио Гутереш призова сирийските цивилни в Ракка да бъдат защитени, докато подкрепяните от САЩ сили се опитват да поемат контрола над града.", "date": "2017-06-22", "title": "Предстоящи международни събития за 22 юни /Агенция „Фокус“/:"}
{"url": "http://www.focus-news.net/news/2017/06/22/2407541/denyat-22-yuni-v-svetovnata-istoriya.html", "text": "През 1983 г. за първи път сателит е ремонтиран от космическа совалка. През 1960 г. окончателно се прекратяват отношенията между Китай и Съветския съюз На тази дата през 1941 г. Хитлеристка Германия напада Съветския съюз. През 1933 г. германският канцлер Адолф Хитлер издава декрет, с който забранява всички опозиционни политически партии в страната. През 1942 г. \r\nна стадион „Динамо” в Киев се играе „Мачът на смъртта”. Футболистите на „Динамо” Киев побеждават с 5:3 отбор на германските военновъздушни сили „Луфтвафе”. Четирима от украинските футболисти са разстреляни след мача. \r\nНа 22 юни са родени: английският мореплавател Джордж Ванкувър, изследвал крайбрежието на Северна Америка и дал името си на едноименния град; американската актриса Мерил Стрийп – носителка на 10 награди „Оскар”. На тази дата умират: Мориц Шлик – австрийски философ и физик; Симон Аскенази - полски историк и политик; Пиер Де Тарантез, Папа Инокентий Пети. \r\n1936 г.\r\nРоден е Крис Кристоферсън – американски кънтри-певец, китарист, композитор, филмов актьор. \r\n1898 г.\r\nРоден е Ерих Мария Ремарк (Ерих Паул Ремарк) – германски писател.\r\nПрез 1815 г. Наполеон Бонапарт подписва  манифест за отказ от френския престол. \r\n2014 г.\r\nЮНЕСКО разширява списъка си с охраняваните обекти в Европа с още два на територията на Дания.\r\n2013 г.\r\nВ Индонезия е регистрирано земетресение с магнитуд 5.4.\r\n2012 г.\r\nПарламентът на Парагвай започва процедура по импийчмънт на президента Фернандо Луго. Вицепрезидентът Федерико Франко временно изпълнява функциите на държавен глава до април 2013 г., когато са насрочени президентските избори. Парагвайската полиция заема сградата на обществената телевизия на Парагвай, отстранявайки от длъжност нейния директор поради предаване на материали с митинги и демонстрации в подкрепа на отстранения президент.\r\n2012 г. \r\nАгенция Moody’s понижава кредитния рейтинг на 15 големи международни банки.\r\n2011 г.\r\nДосегашният директор на ЦРУ Леон Панета оглавява Пентагона поради оставката на Робърт Гейтс, който вероятно остава в историята като „един от най-добрите\" министри на отбраната на САЩ. Преди да напусне Гейтс заявява, че САЩ водят преговори с представители на талибанския лидер Молла Омар. До ноември 2012 г. Барак Обама трябва да изтегли 30 000 американски бойци от Афганистан въпреки предупреждението на командващия силите на НАТО в Афганистан ген. Дейвид Петреъс, който се очаква да смени Панета като директор на ЦРУ.\r\n2011 г.\r\nПарламентът на Финландия избира Юрки Катайнен за нов премиер. През ноември 2008 г. е отличен от авторитетния Financial Times „за най-добър министър на финансите в Европа”. От 2005 г. е заместник-председател на Европейската народна партия.\r\n1994 г.\r\nВ Брюксел е подписан протокол за основите на сътрудничеството между Русия и НАТО в рамките на програмата „Партньорство за мир”.\r\n1984 г.\r\nГенералният секретар на НАТО Йозеф Лунс след 13 години на поста се оттегля. Замества го лорд Карингтън.\r\n1983 г.\r\nЗа първи път сателит е ремонтиран от космическа совалка. Космическата совалка „Чаленджър” пуска в открития космос германския научен сателит „СПАС” с помощта на дълга роботизирана ръка. Пет пъти астронавтите освобождават 15 футовия (около 4.6 м) сателит, който тежи 3200 фунта (около 1450 кг), като всеки път се опитват да отстранят повредата. След успешното извършване на задачата, астронавтите демонстрират важната способност да бъдат ремонтирани сателитни съоръжения от космическа совалка.\r\n1978 г.\r\nАстрономът Джеймс Кристи открива доказателство за съществуването на първата луна на Плутон. На снимка получена от него става видно, че орбитата на планетата е разтеглена. Освен това тези разтегляния променят местоположението си спрямо звездите с течение на времето. След елиминиране възможността тези разтегляния да се дължат на дефекти на телескопа или на звездите, на чийто фон е планетата, остава възможността те да се дължат на непознат спътник, движещ се около Плутон на разстояние 19 600 километра и с време за пълна обиколка 6.4 дни. Първата луна на Плутон е наименувана Харон, на името на лодкаря в гръцката митология, който прекарва душите на умрелите през река Стикс към подземния свят.\r\n1973 г. \r\nВ ООН са приети двете германски държави – ФРГ и ГДР.\r\n1962 г.\r\nДокато се опитва да се приземи в Гваделупе френският Боинг 707-308 се разбива в планина в лоши атмосферни условия и убива 113 пътници на борда,. Вината за инцидента е на зле функциониращите навигационни съоръжения и гръмотевичната буря в района.\r\n1960 г. \r\nОкончателно се прекратяват отношенията между Китай и Съветския съюз.\r\n1942 г.\r\nКомандващият немските войски в Африка Ервин фон Ромел, наричан „Пясъчната лисица”, е произведен в звание фелдмаршал.\r\n1942 г. \r\nНа стадион „Динамо” в Киев се играе „Мачът на смъртта”. Футболистите на „Динамо” Киев побеждават с 5:3 отбор на германските военновъздушни сили „Луфтвафе”. Четирима от украинските футболисти са разстреляни след мача. \r\n1941 г. \r\nХитлеристка Германия напада Съветския съюз. В изпълнение на план „Барбароса” на границата на СССР са концентрирани 5,5 млн. войници и офицери на Вермахта, 4 300 танка, над 47 000 полеви оръдия и минохвъргачки, над 5 000 бойни самолета. Три групи армии – „Север”, „Център” и „Юг” атакуват със 180 дивизии / 19 танкови и 14 механизирани/, 4 въздушни армии и допълнителни финландски и румънски части. Започва най-кръвопролитната част от Втората световна война, приключила с разгрома и капитулацията на Германия на 9 май 1945 г.\r\n1941 г.\r\nПрезидентът на САЩ Рузвелт подписва „Г1 Законопроект за правата”, като по този начин постановлението, което се отнася до привилегиите на ветераните се превръща в закон. Основните точки са три: четиригодишно обучение, гарантиран дом и работа и компенсация в случай на безработица. Този закон допринася за растежа на икономиката и трансформира обществото на САЩ, като така сбъдва мечтите на милиони ветерани.\r\n1940 г. \r\nВ Компиен е подписана капитулацията на Франция във Втората световна война. Френската капитулация е подписана в същия влаков вагон, в който през 1918 г. е подписана капитулацията на кайзерова Германия.\r\n1940 г.\r\nФренското правителство начело с генерал Петен сключва сепаративен мир с Германия, според който формално запазва правото си да управлява страната, окупирана от хитлеристките войски. \r\nФилип Петен е френски политик, маршал, член на Френската академия (1929 г., изключен през 1945 г.). По време на Първата световна война командва френските войски и побеждава германците при Вердюн (1916 г.). От 1940 г. е Министър-председател; сключва Компиенското примирие с Германия. Възглавява колаборационисткия режим \"Виши\" (1940-1944 г.). Осъден е на смърт през 1945 г. Впоследствие присъдата е заменена с доживотен затвор.\r\n1936 г. \r\nПолковник от армията на Швейцария скача във вода от дирижабъл, издигнал се  на височина 120 метра.\r\n1936 г.\r\nВирджинските острови за първи път получават конституция, призната от САЩ. Конгресът приема проект, наречен “Оргеник акт”, като по този начин е поставено началото на гражданското законодателство на островите. Двата колониални съвета са преименувани на муниципиални, като им се дава правото да приемат закони и да налагат вето. Едни от основните точки в постановлението са правото на глас и преразпределението на имуществото. В следствие на това контролът върху островите попада в ръцете на богатата прослойка на обществото.\r\n1933 г. \r\nГерманският канцлер Адолф Хитлер издава декрет, с който забранява всички опозиционни политически партии в страната.\r\n1930 г.\r\nДейци на Западнопокрайнската революционна организация „Въртоп\" взривяват бомба на Нишката жп гара. В отговор на 22 юни под натиска на Великобритания и по нареждане на временно председателстващия правителството външен министър Атанас Буров са арестувани 25 македонски дейци.\r\n1927 г. \r\nСпоред легендарните Илф и Петров, великият комбинатор Остап Бендер, провежда шахматен сеанс във Васюки – столицата на световния шахмат.\r\n1918 г.\r\nПо време на Първата световна война, англичаните провеждат първата в света нощна танкова операция.\r\n1916 г. \r\nНа Западния фронт, при Флери /Франция/за първи път немците използват в бойна обстановка газ Фосген.  \r\n1910 г.\r\nОткрита е първата в Европа въздушна пътническа линия – между немските градове Фридрихсхафен и Дюселдорф (350 км), обслужвана от дирижабъла „Германия”.\r\n1905 г.\r\nПо време на големите кланета над арменците, са избити над 170 000 души.\r\n1889 г. \r\nВ Германия, за първи път в Европа, е въведена пенсия за старост и прослужени години.\r\n1878 г. \r\nПровежда се четвъртото заседание на Берлинския конгрес. Английският делегат граф Солзбъри прочита английското предложение, което предвижда разкъсване на Санстефанска България. Северна България със Софийски окръг образува васално на султана княжество, Южна България - преименувана на Източна Румелия, става автономна област под върховенството на султана, Македония се връща на Турция.\r\n1875 г.\r\nНаводнение нанася огромни щети във Вердун и Тулуза, Франция. Жертвите, които бедствието взима са над 1000 души.\r\n1815 г. \r\nПо ирония на съдбата Наполеон Бонапарт подписва  манифест за отказ от френския престол.\r\n1812 г. \r\nФренският император Наполеон Бонапарт издава заповед френската армия да премине река Неман и да започне настъпление в Русия.\r\n1775 г. \r\nПусната е в обръщение първата американска валута. Това е една от първите мерки, които Конгресът предприема. В обръщение са пуснати 2 милиона в банкноти. Английската банка и парламент отказват да приемат колониалната монетна система.\r\n1772 г.\r\nОтменено е робството в Англия. Като следствие много чернокожи от американските колонии посещават Англия. В края на 18 век в Англия живеят между 5 и 7 хиляди чернокожи. Повечето от тях са свободни, но има случаи на отвличане на хора от ловци на роби.\r\n1675 г.\r\nПо разпореждане на Чарлз II е създадена Кралската гринуичка обсерватория. Строежът на обсерваторията е по проект на сър Кристофър Рен и започва на 10 август 1675 г. Завършен е на следващата година. Джон Флемстийд е назначен за първия кралски астроном. Първите дейности, извършвани в обсерваторията са навигация, следене на времето и определяне на местоположението на звездите. През 1767 година обсерваторията започва да публикува Алманах по мореплаване, който определя географската дължина на Гринуич като база за определяне на астрономическото време. Популярността на алманаха сред навигаторите има голяма роля при възприемането на Гринуичкия меридиан за главния меридиан на Земята ( 0° дължина) и на международните времеви зони.\r\n1633 г.\r\nВ доминиканския манастир Света Минерва Галилео Галилей на колене се отрича от своите схващания за света. На 21 юни 1633 г. астрономът Галилео Галилей осъден от Инквизицията на задържане под стажа. \r\nГалилео Галилей е италиански учен енциклопедист и астроном, един от създателите на естествознанието. Известен е със своите открития в областта на астрономията и физиката. Той пръв защитава пред църквата твърдението на Коперник, че Земята се върти около Слънцето. Основател е на експерименталната наука в Италия. Открива закона за изохронизма на малките трептения и използва това откритие за стенните часовници (с махало). Открива също термометъра, хидростатичното равновесие, закона за земното притегляне, полага принципите на модерната динамика и построява пръв астрономическата тръба през 1609 г. Венеция. Галилей отстоява твърдението, че Слънцето, а не Земята е център на планетната система и че Земята се върти около Слънцето, както и други планети, които отразяват неговата светлина. След това откритие е обявен за еретик от схоластиците и Римския двор. Поканен да се откаже тържествено от теориите си. Той обещава да го направи, но въпреки това през 1632 година излага писмено всички доказателства за проповядваните от него учения. \r\nВпоследствие през 1633 година инквизицията принуждава Галилей, който по това време е на 69 години, да се отрече пред инквизиторския съд от всичките си учения.\r\n1603 г. \r\nФренският изследовател Самуел де Шамплан  извършва първото си пътешествие в земите на днешна Канада.\r\n1533 г.\r\nСключен е мирен договор между Фердинанд (Австро-Унгария) и Султан Сюлейман Велики. Фердинанд е брат на Римския император и управлява част от Унгария, докато Джон Заполиа, подчинен на Сюлейман, управлява другата. Фердинанд Претендира за “Кралска Унгария”, която включва днешна Словакия и западна Хърватия, като временно са фиксирани границите между Хабсбургите и Отоманците. Сключеното примирие разделя Унгария между Хабсбургите и Заполиа, но след смъртта на Заполиа унгарските територии попадат в ръцете на Фердинанд.\r\n1377 г.\r\nНа десетгодишна възраст Ричард Втори става крал на Англия, след като умира дядо му Едуард Трети. Година по-рано умира най-големият син на Едуард и баща на Ричард - Едуард Черният принц. Едуард Трети боледува известно време преди смъртта си, като управлението на страната е в ръцете на сина му Джон. Ричард Втори е крал на Англия в периода от 1377 до 1399 г.\r\n168 г. пр. н. е. \r\nРимските легиони  нанасят решително поражение на македонските войски при Пидна. Древна Македония е изправена пред гибел.На тази дата са родени:\r\n1757 г. \r\nАнглийският мореплавател Джордж Ванкувър, изследвал крайбрежието на Северна Америка и дал името си на едноименния град.\r\n1898 г. \r\nГерманският писател Ерих-Мария Ремарк – „Трима другари”, „На западния фронт нищо ново”, „Време да се живее, време да се мре” и др.\r\n1949 г. \r\nАмериканската актриса Мерил Стрийп – носителка на 10 награди „Оскар”.\r\n1936 г.\r\nРоден е Крис Кристоферсън – американски кънтри-певец, китарист, композитор, филмов актьор. \r\n1861 г.\r\nРоден e Максимилиан фон Шпее - граф, немски вицеадмирал. Служи във флота от 1878 г.. От 1912 г. командва ескадра крайцери в Тихия океан. През Първата световна война (1914-1918 г.) ръководи похода на ескадрата към бреговете на Южна Америка, където на 1 ноември 1914 г. в бой до нос Коронел разбива английската ескадра, но на 8 декември 1914 г. е разгромен от силна английска ескадра в боя до Фолклендските острови. Загива на 8 декември 1914 г. на флагманския крайцер “Шарнхорст”.\r\n1856\r\nРоден е английският писател Хенри Райдър Хагард (1856 - 1925). Автор на „Рудниците на цар Соломон\".\r\n1837 г.\r\nРоден e Пол Чарлз Морфи - американски гросмайстор, един от най-силните шахматисти в света в средата на ХIХ в. (по това време не съществува официалната титла “световен шампион”). Завършва колеж в Спринг Хил и Юридически факултет на Луизианския университет. През 1857 г. побеждава в Първия американски шахматен конгрес, през 1858-1859 г. играе партии с най-силните шахматисти на Европа, между които А. Андерсен, Д. Бьорт, Д. Харвиц, Л. Паулсен, И. Льовентал и др. Престава да се състезава вследствие на душевно заболяване. \r\nУмира на 10 юли 1884 г. в Ню Орлиънс.\r\n1805 г.\r\nРоден e Джузепе Мадзини - един от водачите на италианското национално-освободително движение, публицист и литературен критик. Той основава “Млада Италия”. След Революцията 1848-1849 г. е начело на Триумвирата на Римска република 1849 г.. След поражението емигрира в Швейцария, после във Великобритания. През 1860 г. участва в похода на “Хилядата” на Дж. Гарибалди. Умира на 10 март 1872 г. в Пиза.\r\n1767 г.\r\nРоден e Вилхелм фон Хумболт - германски филолог, философ, лингвист, държавник.\r\n1758 г.\r\nРоден е Джордж Ванкувар - английски мореплавател. Взема участие във Втората и Третата експедиция на Дж. Кук (1772-1779 г.). През 1790-1795 г. прави околосветско плаване, по време на което стига до заливите на Аляска (до залива на Кук). Изследва откритите от Кук Хавайски острови и Тихоокеанското крайбрежие на Северна Америка между полуостров Кенай и п-в Калифорния. Заедно с Х. Бодега-и-Куадра (ръководител на испанската експедиция) открива и изследва остров, наречен по-късно на негово име. Продължава изследването на архипелага Кралица Шарлот, Александровия архипелаг и др. острови ок. Аляска. Умира на 10 май 1798 г. близо до Лондон.На тази дата умират:\r\n2001 г.\r\nУмира художничката Лика Янко (1932 - 2001). Автор е на изложби, представяни в 20 страни. Родена е на 7 юли 1932 г. в София. Завършва Художествената академия при проф. И. Петров. Първата й самостоятелна изложба в София е закрита през 1967 г., наложена й е забрана за организиране на изложби до 1981 г. През 1981 г. се състои нейната втора самостоятелна изложба в София. Нейни картини притежават посолства и колекционери от Индия, Индонезия, Египет, Япония, САЩ, Венецуела, Аржентина, Мароко, Уругвай, Перу, Колумбия, Италия, Испания, Португалия, Франция, Германия, Англия, Австрия, Швейцария, Гърция, Югославия, Турция.\r\n1936 г.\r\nУмира Мориц Шлик – австрийски философ и физик, организатор и ръководител на Виенския кръжок, един от лидерите на логическия позитивизъм в ранния етап от развитието му.\r\n1935 г.\r\nУмира Симон Аскенази - полски историк и политик. Професор в Лвовския университет и автор на съчинения върху историята на Полша през ХVIII в. и началото на ХIХ век.\r\n1925 г.\r\nУмира Феликс Клайн - германски математик, член-кореспондент на Германското АН (1913 г.). \r\n1276 г.\r\nУмира Пиер Де Тарантез, Папа Инокентий Пети. Той е роден в Савой, югоизточна Франция през 1225 г. и е римски папа от 21 януари до 22 юни 1276 г. Присъединява се към Доминиканския орден, където придобива голяма слава като проповедник. Той има желание за обединение с Източната църква. Папата продължава да изпраща легати при Михаил Седми Палеолог, император на Източната империя, във връзка с решенията на Втория съвет в Лион, по което време умира. Папа Инокентий Пети е автор на няколко труда по философия, теология и канонически закон, включително коментари на писма до Павел и на мисли на Петер Ломбард.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-06-22", "title": "Денят 22 юни в световната история"}
{"url": "http://www.focus-news.net/news/2017/06/22/2407543/blagoevgrad-petrich-za-parvi-pat-shte-bade-domakin-na-otkrit-evropeyski-shampionat-po-unifayt.html", "text": "Петрич за първи път ще бъде домакин на открит европейски шампионат по унифайт. Това съобщиха от пресцентъра на Община Петрич. Шампионатът ще се проведе в рамките на три седмици. Започва днес с деца от 6 г. до 13 г., които трябва да приключат със срещите на 26 юни. От 5 юли до 10 юли са двубоите при юношите и девойките (14 г. – 17 г.). От 26 юли до 31 юли са срещите в категориите мъже и жени. Участие в открития европейски шампионат по унифайт ще запишат над 350 състезатели от шест държави. Това са България, Русия, Гърция, Македония, Румъния и Сърбия. Очаква се потвърждение от Кипър.", "date": "2017-06-22", "title": "Благоевград: Петрич за първи път ще бъде домакин на открит европейски шампионат по унифайт"}
{"url": "http://www.focus-news.net/news/2017/06/22/2407545/burgas-obshtinskiyat-savetnik-veselin-prenerov-shte-ima-priemen-den-za-grazhdani.html", "text": "Председателят на Комисията по култура и читалищна дейност към Общински съвет – Бургас Веселин Пренеров ще има приемен ден за граждани в централата на ГЕРБ – Бургас (улица „Конт Андрованти” 5) днес. Пренеров е член и на Комисията по образование и вероизповедание. Това съобщиха от пресцентъра на ПП ГЕРБ. Срещите ще се провеждат между 16.30 и 18.00 часа. Записвания се правят на място в офиса на партията или на телефон 056 81 90 40.", "date": "2017-06-22", "title": "Бургас: Общинският съветник Веселин Пренеров ще има приемен ден за граждани"}
{"url": "http://www.focus-news.net/news/2017/06/22/2407544/romania-insider-bivshiyat-finansov-ministar-na-rumaniya-e-saden-za-davane-na-podkup.html", "text": "Бившият финансов министър на Румъния Дариус Вълков е поставен под правосъден контрол по случай на даване на подкуп. Държавен служител от службата за кадастър в провинцията Олт е обвинен, че е приемал подкупи в течение на години от компания, контролирана от Вълков, предаде  Romania-Insider.\r\nБившият министър е автор на правителствената програма на Социалдемократическата партия, според нейния председател Ливиу Драгня. Той също така е преглеждал политическата дейност на министър-председателя Сорин Гриндяну, като е напълно възможно той да е предизвикал оттеглянето на подкрепата на коалицията на социалдемократите и либералите от собственото им правителство. \r\nСпоред прокурорите Вълков е използвал служителя от службата за кадастър да одобрява документите на своя компания. В замяна той е давал месечно по 220 евро на чиновника в течение на три години\r\n. Виктор Турмаков", "date": "2017-06-22", "title": "Romania-Insider: Бившият финансов министър на Румъния е съден за даване  на подкуп"}
{"url": "http://www.focus-news.net/news/2017/06/22/2407546/pazardzhik-po-tretoklasniya-pat-muhovo-pazardzhik-ot-29-do-59-km-se-izvarshva-chastichen-remont-na-asfaltovata-nastilka.html", "text": "Интензивен е трафикът в област Пазарджик, съобщи за Радио „Фокус“ – Пазарджик дежурният в Областно пътно управление - Пазарджик. В пазарджишкия участък от автомагистрала „Тракия”, от 69 до 73 км, в посока Бургас се, извършва рязане на храсти в средната разделителна ивица. Движението да се извършва с повишено внимание. По третокласния път Мухово - Пазарджик, от 29 до 59 км, се извършва частичен ремонт на асфалтовата настилка. Движението се осъществява в една лента. По третокласния път Мало Конаре - Огняново, от 2 до 5 км, се извършва частичен ремонт на асфалтовата настилка. Движението се осъществява в една лента. По моста в село Бошуля е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля. Опасност от падащи камъни има в Родопската част на областта, по направленията Пещера - Батак - Широка поляна, Варвара - Гара Костандово и Белово - Юндола.\r\nВаня НИКОЛОВА", "date": "2017-06-22", "title": "Пазарджик: По третокласния път Мухово - Пазарджик, от 29 до 59 км, се извършва частичен ремонт на асфалтовата настилка"}
{"url": "http://www.focus-news.net/news/2017/06/22/2407551/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала на София „Св. Вмца Неделя”, след редовната Света Литургия, от 10.00 часа, ще бъдат отслужени молитви на св. Киприян, предаде репортер на Агенция \"Фокус\". Те се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2017-06-22", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/06/22/2407547/the-slovenia-times-sloveniya-shte-se-fokusira-varhu-zasilvaneto-na-turisticheskiya-potok.html", "text": "Правителството на Словения прие Стратегия за устойчивия растеж на словенския туризъм, в който то ще се съсредоточи върху увеличаването на приходите от туризма от 3,7 млрд. до 4 млрд. евро през следващите четири години, предаде  The Slovenia Times.\r\nТуристическата политика на страната ще се изгради върху представянето на Словения като активна, зелена и здравословна дестинация. Стратегията ще се занимае с реорганизирането на макрорегионите и на туристическите продукти, с институционната и правната рамка, туристическата инфраструктура и  човешките ресурси .\r\nСпоред министъра на развитието и технологията на Словения Здравко Почивалшек в моменкта е най-добре страната да бъде разделена на четири макрорегиона: Алпийски, Средиземноморски, Панонски и централен, включващ Любляна. \r\nМинистърът посочи, че през миналата година страната е била посетена от 4,2 млн. чуждестранни туристи, като приходите от тях са достигнали 2,35 млрд. евро.  Виктор Турмаков", "date": "2017-06-22", "title": "The Slovenia Times: Словения ще се фокусира върху засилването на туристическия поток"}
{"url": "http://www.focus-news.net/news/2017/06/22/2407549/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Правителството на Словения прие Стратегия за устойчивия растеж на словенския туризъм, в който то ще се съсредоточи върху увеличаването на приходите от туризма от 3,7 млрд. до 4 млрд. евро през следващите четири години, предаде The Slovenia Times.\r\nТуристическата политика на страната ще се изгради върху представянето на Словения като активна, зелена и здравословна дестинация. Стратегията ще се занимае с реорганизирането на макрорегионите и на туристическите продукти, с институционната и правната рамка, туристическата инфраструктура и човешките ресурси .\r\nСпоред министъра на развитието и технологията на Словения Здравко Почивалшек в моменкта е най-добре страната да бъде разделена на четири макрорегиона: Алпийски, Средиземноморски, Панонски и централен, включващ Любляна.\r\nМинистърът посочи, че през миналата година страната е била посетена от 4,2 млн. чуждестранни туристи, като приходите от тях са достигнали 2,35 млрд. евро. \r\nБившият финансов министър на Румъния Дариус Вълков е поставен под правосъден контрол по случай на даване на подкуп. Държавен служител от службата за кадастър в провинцията Олт е обвинен, че е приемал подкупи в течение на години от компания, контролирана от Вълков, предаде Romania-Insider.\r\nБившият министър е автор на правителствената програма на Социалдемократическата партия, според нейния председател Ливиу Драгня. Той също така е преглеждал политическата дейност на министър-председателя Сорин Гриндяну, като е напълно възможно той да е предизвикал оттеглянето на подкрепата на коалицията на социалдемократите и либералите от собственото им правителство.\r\nСпоред прокурорите Вълков е използвал служителя от службата за кадастър да одобрява документите на своя компания. В замяна той е давал месечно по 220 евро на чиновника в течение на три години\r\nБританските туристи, лъжливо твърдящи, че са получили хранително натравяне, за да получат „лесни пари“, са стрували на хотелиерската индустрия на Кипър повече от пет милиона евро за последните пет години, пише Cyprus Mail.\r\nКоментарите на Кипърската хотелиерска асоциация са публикувани в един ден с началото на кампанията на Британските туристически агенти „Спрете измамите с болестите“, подчертавайки, че от 2013 г. „има повече от 500% увеличаване на исковете за компенсация за разболяване по време на ваканции с десетки хиляди такива от миналата година“.\r\n„И въпреки това, по време на същия език, действителните равнища на болести в курортите остава стабилна и проблемът е единствено свързан с британските туристи. Доказателството предполага, че много от тези твърдения може би са преувеличени или лъжливи“, смятат от Кипърската хотелиерска асоциация. Нейният директор Захариас Йоанидис заяви, че проблемът се състои в това, че хотелите получават лоша репутация, дори и когато не е имало причинена вреда.\r\n„През последните две години лъжливите твърдения за хранително натравяне са стрували на хотелите в Кипър повече от 5 млн. евро“, посочи Йоанидис. Сумата е искана от туристите от туристическите оператори , които на свой ред плащат по-малко на хотелите. „Това е организирано престъпление, което се случва по цял Кипър. Ничии други туристи не правят така. Само и единствено британците“, добави експертът. \r\nТурският икономически министър Нихат Зейбекджи даде информация относно стъпките, които Турция е изпълнила за покриване на нуждите на Катар след блокадата от страна на Саудитска Арабия, Бахрейн и ОАЕ, предава Yeni Safak .\r\n„Турция продължава да отговаря на тези нужди. Ние вярваме, че този проблем ще бъде елиминиран скоро. Броят на товарните кораби, които пратихме към Катар е 105“, заяви министър Зейбекджи.", "date": "2017-06-22", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/22/2407550/premierat-boyko-borisov-za-otnosheniyata-s-turtsiya-za-balgariya-e-vazhno-da-garantira-vanshnata-si-granitsa-kakvato-i-ograda-da-e-preodolyava-se.html", "text": "За България е важно да гарантира външната си граница, каквато и ограда да е – преодолява се. Това каза министър-председателят Бойко Борисов е предаването „Здравей, България“ по Нова телевизия.\r\nВъв връзка с еднодневното посещение в Турция, след като е бил във Франция и Германия  и дали Ангела Меркел му е поставила задачата да бъде мост между ЕС и Турция, премиерът заяви: „Никога не трябва да се превъзнасяме, че такива функции, който и да е лидер в света може да си ги препише“.  „Бяхте свидетели на отношенията между ЕС и Турция, че се влошиха. Не знам да е имало такива тежки думи и заплахи. Нашите пътувания в Париж и Берлин имат съвсем друг смисъл. Предстои ни председателство. Европа е в състояние на Брекзит. Виждате ежедневно там се случват лоши неща, добре че английската нация е силна“, коментира той.\r\n„Ние имаме голяма амбиция да отидем в чакалнята на Еврозоната, което е добре за банковата ни система и чуждите инвеститори. Това гарантира, че ням да изпаднем на 4 – 5 скорост“, допълни Бойко Борисов. \r\nНа въпрос Ердоган поискал ли е нещо от България, Борисов коментира: „Неслучайно започнах с това, че след като мина референдумът в Турция и изборите в Европа нещата се успокояват. Турската икономика е свързана с европейската. Не виждам логика и за едните и за другите да влязат в такава война“..\r\n„За България е важно да гарантира външната си граница. Каквато и ограда е – тя се преодолява.  Каквото и да правиш на 200 км територия няма как да е ограничи преминаването. Нашето съоръжение е за да подпре ако дойде голям бежански поток - да помогне на армия, полиция“, коментира Борисов.\r\n„Сега, когато свършат обществените поръчки, като се сложат новите термо камери, с новите джипове които отидат там, ще стане много по-сигурно“, добави той и допълни, че за обвиненията на опозицията има прокурор. „Защо не смениха камерите по времето на Орешарски. Права е Елена Йончева, че има толкова проспани години, ако си бяха правили ремонтите сега щеше да има пари. Нали искаме да сме кристално чисти, отиват в съда и да се види\", заяви премиерът.\r\nВъв връзка с това, че с Ердоган се обръщат един към друг с думите мой брат и приятел, Борисов коментира: „Ние така си говорим, откакто сме били кметове. В разговорите с него имам една нишка, по която се движа – оградата и нашата граница да се пази. Караме се, разправяме се, но тази линия я държим права\".", "date": "2017-06-22", "title": "Премиерът Бойко Борисов за отношенията с Турция: За България е важно да гарантира външната си граница, каквато и ограда да е – преодолява се"}
{"url": "http://www.focus-news.net/news/2017/06/22/2407548/blagoevgrad-pochistvane-i-dezinfektsiya-na-rezervoarite-i-vodoprovodnata-mrezha-se-izvarshva-v-obshtinite-hadzhidimovo-garmen-i-gotse-delchev-vodata-ne-e-podhodyashta-za-konsumatsiya.html", "text": "Почистване и дезинфекция на резервоарите и водопроводната мрежа се извършва в общините Хаджидимово, Гърмен и Гоце Делчев. Това съобщи за Радио „Фокус“ – Пирин дежурният диспечер във водното дружество. Той уточни, че от вчера, профилактиката се извършва в гоцеделчевските села Лъжница и Борово, както и в гърменското село Осиково и хаджидимовското село Лъки. Почистването и дезинфекцията на ВиК мрежата ще продължи до 17.00 часа. В рамките на днешния ден ще бъде извършено почистване и дезинфекция на резервоарите и водопроводната мрежа и в кв. \"Средна\" на град Гоце Делчев, както и в село Крушево, община Гърмен. Според предварителния график се очаква профилактиката в горепосочените два района да продължи до 17.00 часа на 23 юни. Дежурният диспечер припомни, че в посочения интервал водата няма да е подходяща за пиене, поради което апелира към хората да не консумират от нея.\r\nЛивия НИНОВА", "date": "2017-06-22", "title": "Благоевград: Почистване и дезинфекция на резервоарите и водопроводната мрежа се извършва в общините Хаджидимово, Гърмен и Гоце Делчев, водата не е подходяща за консумация"}
{"url": "http://www.focus-news.net/news/2017/06/22/2407552/apelativniyat-spetsializiran-nakazatelen-sad-shte-gleda-kato-vtora-instantsiya-merkite-za-neotklonenie-na-zadarzhanite-mitnicheski-sluzhiteli-ot-gkpp-kulata.html", "text": "Апелативният специализиран наказателен съд ще гледа като втора инстанция дело по мерките за неотклонение на задържаните митнически служители от Митнически пункт „Кулата“. Това съобщиха от пресцентъра на Апелативна специализирана прокуратура. На 16 юни 2017 г. Специализираният наказателен съд наложи „Задържане под стража“ на всичките осем служители, обвинени от Специализирана прокуратура за участие в организирана престъпна група за получаване на подкупи. Първоинстанционният съд прие изцяло тезата на прокуратурата, че всеки от обвинените може да се укрие или да извърши друго престъпление. Определението на съда бе обжалвано от обвинените. При процесуално-следствените действия по време на задържането на участниците в групата и в следващите дни, бяха иззети пари в различни валути с обща равностойност близо 160 хиляди лева, за които има данни, че са придобити от престъпна дейност.", "date": "2017-06-22", "title": "Апелативният специализиран наказателен съд ще гледа като втора инстанция мерките за неотклонение на задържаните митнически служители от ГКПП „Кулата“"}
{"url": "http://www.focus-news.net/news/2017/06/22/2407553/premierat-boyko-borisov-shte-si-hodyat-ministrite-koito-ne-se-boryat-s-byurokratsiyata.html", "text": "Ще има промени в кабинета, ако не се направи реформата в администрацията. Това каза министър-председателят на Република България Бойко Борисов в предаването „Здравей, България“ по Нова телевизия. Премиерът коментира, че се надява административна реформа да стане до септември. По думите му служителите, които отговарят за нея, няма да излизат в отпуск. \"Който от министрите забележа, че не е прегърнал идеята си отива\", категоричен бе Борисов. Бойко Борисов заяви, че ще си ходят министрите, които не се борят с бюрокрацията.\r\n„Всеки министър до понеделник по всяка негова тема трябва да ми е предложил извода и срока кога ще бъде свършено“, каза Борисов. По думите му голяма част от публичните регистри, които са готови трябва да са приведени към работа до следващата сряда. Борисов поясни, че е направил проверка на столичния КАТ. Той коментира, че след това е станало ясно, че са нямали сайт, табели. По думите му е констатирано, че е нямало устройства, тоалетни. „Тогава започнахме да събираме браншови организации и институции, които имат отношение по въпроса. Бях изключително впечатлен от нотариусите, от тяхното ръководство. Те дадоха една много прагматична програма, как да сработят с КАТ. Тя вече е почти на финал и се надявам много скоро да заработи“, коментира Борисов. Според него екипите на МВР и държавната администрация разработват всички детайли, за да не направят нещо, което да има второстепенен проблем. Според него хората оценяват направеното. „Много от колегите казаха, че хората забравят. Не, хората знаят“, коментира премиерът. Борисов допълни, че над 90 % от кадастрите са готови и могат да работят по електронен път.", "date": "2017-06-22", "title": "Премиерът Бойко Борисов: Ще си ходят министрите, които не се борят с бюрокрацията"}
{"url": "http://www.focus-news.net/news/2017/06/22/2407554/burgas-5-000-lv-sa-otkradnati-ot-apartament-v-zhk-slaveykov.html", "text": "5 000 лв. са откраднати от апартамент в ж.к. „Славейков”. Това съобщиха от ОДМВР - Бургас. На 21 юни, около 20.30 часа, във Второ Районно управление - Бургас е получено съобщение от 50-годишен бургазлия за това, че чрез взломяване на входната врата е проникнато в апартамента му, разположен в бл. 147 в ж.к. „Славейков”, откъдето е извършена кражба на сумата от около 5 000 лв., съхранявана в гардероб в спалнята. Работата по случая продължава от служители на Второ Районно управление – Бургас.", "date": "2017-06-22", "title": "Бургас: 5 000 лв. са откраднати от апартамент в ж.к. „Славейков”"}
{"url": "http://www.focus-news.net/news/2017/06/22/2407561/gabrovo-zatvoren-e-uchastak-ot-patya-gabrovo-debel-dyal-poradi-propadane-na-patnoto-platno.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е слънчево. Пътните настилки са сухи. Температурата на въздуха в областта е 18 градуса. На прохода \"Шипка\" е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец, при км 46+800, по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2017 г. Затворена е отсечка от пътя Габрово – Дебел дял поради пропадане на пътното платно. Ограничението е въведено в участъка от разклона за к.к. „Люляците” до с. Дебел дял и е в сила до 30 юни.\r\nОграничено е движението за МПС над 3,5 т на пътя Габрово - Стомонеците, поради аварийно състояние (срутена конзола) на мост при км 4+375. Пътят е сигнализиран с пътни знаци. Движението ще бъде възстановено до 31 декември. До 30 юни ще се извършват ремонти в участък от пътя Чехлевци - Велчевци. В участък от пътя Палаузово - Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 30 юни.\r\nНадежда КРЪСТЕВА", "date": "2017-06-22", "title": "Габрово: Затворен е участък от пътя Габрово – Дебел дял поради пропадане на пътното платно"}
{"url": "http://www.focus-news.net/news/2017/06/22/2407565/kyustendil-poradi-izgrazhdane-na-nadzemno-saorazhenie-se-predvizhda-kratkovremenno-spirane-na-dvizhenieto-po-patya-rila-rilski-manastir.html", "text": "Поради изграждане на надземно съоръжение се предвижда кратковременно спиране на движението по пътя Рила – Рилски манастир. Това съобщи за Радио „Фокус” – Кюстендил дежурният в Областно пътно управление – Кюстендил. Спирането на движението ще бъде на интервали от по 5 минути в отделни часове. Изграждането на надземното линейно съоръжение е със срок до края на деня. Тунел „Дупница” на път Е-79 остава със слабо осветление, водачите да се движат с повишено внимание. Причината е авария в електрозахранването, не работи и светофарната уредба. Срокът за отстраняване на повредата е до 23 юни. По същия път, между Дупница и Благоевград, се извършва косене на тревни площи по пътните банкети. Дейностите ще продължат до 23 юни. Забранено е движението на товарни автомобили в участъци от пътя между селата Смоличано и Пелатиково. Въведеното ограничение за товарните моторни превозни средства е заради пропадане на част от пътното платно. Участъкът е сигнализиран с пътни знаци, временната организация е със срок до края на месец юли. Пропадане на част от пътното платно е причина за въведена временна организация на движението след Рилски манастир. Движението се извършва само в една лента. В участъка скоростта на движение е ограничена до 30 км/час, мястото е сигнализирано с необходимите пътни знаци. Срокът за действие на временната организация на движение е до 31 юли. Въведена е временна организация на движението в участък от пътя Бобов дол – Жедна. Временната организация на движението е в района на 14 километър от пътя, поради свлачище. Срокът на действие е до 31 юли 2017 година. С нормална интензивност е движението по автомагистрала „Струма” и път Е-79. Слаб е трафикът в посока ГКПП – Гюешево.\r\nВенцеслав ИЛЧЕВ", "date": "2017-06-22", "title": "Кюстендил: Поради изграждане на надземно съоръжение се предвижда кратковременно спиране на движението по пътя Рила – Рилски манастир"}
{"url": "http://www.focus-news.net/news/2017/06/22/2407562/ivan-igov-psiholog-nuzhni-sa-reformi-v-uchilishtnata-sistema-za-spravyane-s-agresiyata.html", "text": "Нужни са реформи в училищната система като част от мерките за справяне с агресията между ученици. Това коментира пред Радио „Фокус“ психологът Иван Игов. Според специалиста политиката на държавата трябва да се насочи към ефективни практики, които да бъдат прилагани адекватно. „Да създадем реални политики, за да може дори и децата, които идват от семейства, където има агресивно отношение между родителите или децата, за да могат да коригират или да намерят алтернатива на своето поведение. Затова по–реалистично е да започнем с училището. Всяко правителство, което е идвало през последните години, говори, че образованието е приоритет, че първата стъпка, която трябва да се направи, е да се намали напрежението и насилието, но за голямо съжаление виждаме, че и последното правителство не прави това“, коментира Иван Игов. Според него една от стъпките за справяне с агресията е училището да се превърне в институция, която освен да обучава и да дава знания на подрастващите, спомага за разрешаването на конфликтите.", "date": "2017-06-22", "title": "Иван Игов, психолог: Нужни са реформи в училищната система за справяне с агресията"}
{"url": "http://www.focus-news.net/news/2017/06/22/2407563/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” четем „Питейната вода в село Баланово е със сулфати и калций над нормата, не трябва да се пие от децата“. В регионалният ежедневник се уточнява, че констатацията е била направена от „Регионална здравна инспекция“ – Кюстендил след изследване на питейната вода в селото. Друго заглавие в изданието гласи: „Заради 55 ст. надвишен доход отказаха пенсия на сирачето на загинал в катастрофа строител, вдовицата отчаяна: Живеем със 100 лв. социална помощ и 37 лв. деткси…“. По темата четем, че семейството е от село Краище, а детето е на 2 години и 10 месеца. И още от страниците на вестника „Бивш полицай на съд за контрабанда на кокаин за над 5 мил. лв. през ГКПП „Кулата“. По темата от изданието допълват, че дрогата е била открита в тайници на товарен автомобил.", "date": "2017-06-22", "title": "Преглед на основните теми в благоевградския печат"}
{"url": "http://www.focus-news.net/news/2017/06/22/2407564/futbol-mario-gyottse-se-zavrashta-na-trenirovki.html", "text": "Полузащитникът на Борусия–Дортмунд Марио Гьотце започва отново тренировки по индивидуална програма.\r\nГьотце не е играл от февруари заради болест, свързана с нарушения на обмяната на веществата.  Виктор Турмаков", "date": "2017-06-22", "title": "Футбол: Марио Гьотце се завръща на тренировки"}
{"url": "http://www.focus-news.net/news/2017/06/22/2407566/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Единствено в най-високата част на Стара планина има преминаваща мъгла. Там духа умерен вятър. Съоръженията ще работят на Боровец – кабинковият лифт, както и на Пампорово – първа, втора и четвърта линия. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-06-22", "title": "ПСС: Добри са условията за туризъм в планините"}
{"url": "http://www.focus-news.net/news/2017/06/22/2407568/peter-siyarto-vsyako-reshenie-na-evropeyskite-polititsi-tryabva-da-tseli-vazstanovyavaneto-na-sigurnostta-na-evropeyskite-narodi-i-na-evropeyskiya-sayuz.html", "text": "Унгарският външен министър Петер Сиярто заяви след срещата си в Будапеща със своя кипърски колега Йоанис Касулидес, че всяко решение на европейските политици трябва да цели възстановяването на сигурността на европейските народи и на Европейския съюз, пише Magyar Hirlap.\r\nВъншният министър заяви, че в светлината на събитията през последните месеци основна тема на срещата на високо равнище в Брюксел е сигурността. „Всичките решения на политиците в ЕС трябва да се вземат с един критерий на ум, а именно как да се възстанови сигурността на Европа и на нейните народи“, посочи Сиярто. \r\nСъщевременно той отбеляза, че не Централна и не Югоизточна Европа, а Великобритания е решила да излезе от Европейския съюз, така че той не трябва да наказва страните от тези региони с намаляване на кохезионните и структурните фондове. \r\nМинистрите обсъдиха и ситуацията си миграционните потоци, както и тази на място в Сирия и в Ирак. Особено внимание бе обърнато на положението на християнските малцинства, живеещи в региона.  Виктор Турмаков", "date": "2017-06-22", "title": "Петер Сиярто: Всяко решение на европейските политици трябва да цели възстановяването на сигурността на европейските народи и на Европейския съюз"}
{"url": "http://www.focus-news.net/news/2017/06/22/2407571/reuters-vzriv-e-povredil-stena-v-blizost-do-voenen-obekt-na-nato-v-turtsiya.html", "text": "Взрив е повредил стена в близост до военен обект на НАТО край егейския турски град Измир. Местните медии не съобщават за жертви, предаде  Reuters.\r\nВзривът се е случил на гробище, разположено до военен обект на турската армия към 8:00 часа местно време (7:00 българско) в областта Гюлтепе край Измир. Полицията е отцепила района и разследва причините за инцидента.  Виктор Турмаков", "date": "2017-06-22", "title": "Reuters: Взрив е повредил стена в близост до военен обект на НАТО в Турция"}
{"url": "http://www.focus-news.net/news/2017/06/22/2407569/pazardzhik-chast-ot-grada-i-osem-sela-v-regiona-sa-bez-tok-poradi-avariya.html", "text": "Поради авария част от град Пазарджик и осем населени места в региона са без ток, съобщиха за Радио „Фокус“ – Пазарджик от електроразпределителното дружество. От там уточниха, че без електрозахранване са улици в Индустриалната зона на Пазарджик, а също и селата Братаница, Ляхово, Црънча, Паталеница, Дебращица, Главиница, Ветрен дол и Алеко Константиново. Екипи на дружеството работят за отстраняване на възникналия проблеми възстановяване на нормалното електроподаване.\r\nВаня НИКОЛОВА", "date": "2017-06-22", "title": "Пазарджик: Част от града и осем села в региона са без ток поради авария"}
{"url": "http://www.focus-news.net/news/2017/06/22/2407570/gd-granichna-politsiya-6-km-kolona-ot-tovarni-avtomobili-se-e-obrazuvala-na-izhod-na-gkpp-kapitan-andreevo-na-lesovo-opashkata-e-4-km.html", "text": "На българо-турската граница трафикът е интензивен. На ГКПП „Капитан Андреево“ на изход има 6 км колона от товарни автомобили. На ГКПП „Лесово“ на изход има 4 км колона от товарни автомобили. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 06.00 ч.\r\nНа българо-гръцката граница на ГКПП Кулата трафикът е интензивен. На българо-сръбската, българо-македонската и на българо-румънската граница трафикът е нормален на всички ГКПП.", "date": "2017-06-22", "title": "ГД „Гранична полиция“: 6 км колона от товарни автомобили се е образувала на изход на ГКПП „Капитан Андреево“, на „Лесово“ опашката е 4 км"}
{"url": "http://www.focus-news.net/news/2017/06/22/2407573/plovdiv-dva-novi-balgarski-filma-shte-badat-predstaveni-po-vreme-na-initsiativata-patuvashto-avtokino-v-grada.html", "text": "Два нови български филма ще бъдат представени по време на инициативата „Пътуващо автокино“ в Пловдив днес. Това съобщиха за Радио „Фокус“ – Пловдив от организационният екип на инициативата. Срещу блок 292 в квартал „Тракия“ в Пловдив, на ул. „Димитър Кудоглу“, всеки жител на града в автомобил ще има възможност да гледа двата нови български филма – „Бензин“ и „Никой“. Прожекциите ще се състоят в 21.00 и 23.00 часа тази вечер.\r\nОрганизаторите обясниха, че филмовите продукции се наблюдават от автомобил на екран с големина 5 х 10 метра и на 2 метра височина от земята. Звукът се приема от радиото в автомобила на съответна честота, изписана на екрана. Желаещите да присъстват трябва да закупят билет предварително или най-късно в деня на прожекцията. Местата за участие в инициативата „Пътуващо автокино“ са ограничени – максималният брой на автомобили е до 60.\r\nИнициативата „Пътуващо автокино“ се проведе в Пловдив и през месец май. През юни новите български филми вече бяха представени на публиката в градовете Варна, Шумен, Добрич, Русе, Велико Търново, Плевен и София. Предстоят прожекции в Стара Загора, Сливен и Бургас.\r\nТони МИХАЙЛОВ", "date": "2017-06-22", "title": "Пловдив: Два нови български филма ще бъдат представени по време на инициативата „Пътуващо автокино“ в града"}
{"url": "http://www.focus-news.net/news/2017/06/22/2407567/inzh-rumyana-mihaylova-iagit-za-parvite-pet-mesetsa-na-2017-g-v-glavna-inspektsiya-po-truda-sa-postapili-1232-iskaniya-za-razresheniya-za-rabota-na-nepalnoletni-litsa.html", "text": "За първите пет месеца на 2017 г. в Главна инспекция по труда са постъпили 1232 искания за разрешения за работа на непълнолетни лица. Това каза директорът на Изпълнителна агенция „Главна инспекция по труда“ инж. Румяна Михайлова в интервю за Агенция „Фокус“ във връзка с проверките на инспекциите през лятото. Тя поясни, че са дадени разрешения за 993 броя, от които 24 за лица, ненавършили 16 г. По думите й отказите са 32 броя, от които 3 броя за лица, ненавършили 16 г. „В сравнение със същия период на 2016 г. исканията са били 734“, коментира инж. Михайлова. „През 2016 г. беше отчетен двоен ръст на поисканите разрешения за непълнолетни спрямо 2015 г. – общо 5283 бр. (при 2700 година по-рано). Дадени са 5009 разрешения, като 90 от тях са за наемане на работа на лица до 16 години“, каза инж. Михайлова. „За да бъдем в полза на работодателите ще напомня, че непълнолетните лица работят на намален работен ден от 7 часа. За тях е забранено полагането на нощен и извънреден труд. Ненавършилите 18 г. могат да работят от 6 ч. до 22 часа, а ненавършили 16 г. – от 6 ч. до 20 ч.  Те имат право и на удължен годишен отпуск от 26 дни. Цялата процедура за издаване на разрешение за работа на непълнолетни е описана на нашия сайт. Зная, че работодателите често се оплакват от нейната сложност, но истината е, че от тях не се изисква нищо повече от това, което трябва да направят за всяко работно място. Просто документите се внасят предварително в Инспекцията, а не при проверка. Когато са изрядни документите, ние се произнасяме в рамките на 2-3 дни, въпреки че за момента срокът е 15 дни. Вече са публикувани за обществено обсъждане предложения за промени в наредбата, с които този срок се намалява на 7 дни и се въвежда 5-дневен срок, в който ние трябва да уведомим работодателя, че има непълноти в документите му“, обясни инж. Михайлова. Тя  допълни, че най-често непълнолетни се наемат за извършване на дейности в хотелиерството, ресторантьорството и търговията.\r\nДеница КИТАНОВА", "date": "2017-06-22", "title": "Инж. Румяна Михайлова, ИАГИТ: За първите пет месеца на 2017 г. в Главна инспекция по труда са постъпили 1232 искания за разрешения за работа на непълнолетни лица"}
{"url": "http://www.focus-news.net/news/2017/06/22/2407577/pregled-na-osnovnite-temi-vav-varnenskiya-pechat.html", "text": "„Учени: 70% от отоплението на „Кайсиева градина“ може да се осигурява от слънцето“ е заглавие от първа страница в днешния брой на варненския вестник „Черно море“. 70% от отоплението и подгряването на битова вода в кв. „Кайсиева градина“ във Варна може да се покрива от слънцето чрез прилагане на технологията на слънчевите топлофикации. Данните са от проучване, реализирано от неправителствена организация в сътрудничество с чуждестранни експерти. За варненци това означава възможност за осигуряване на чиста топлинна енергия без вредни емисии и фини прахови частици, както и независимост от вноса на горива. Проучването бе представено на Черноморските дни на интелигентната енергия, които се провеждат по инициатива на областната администрация във Варна. Форумът е под мотото „Чиста енергия за чисти градове и региони – съвместни инициативи за устойчиво бъдеще“. „Мойра Янкова от Варна спечели наградата на публиката в конкурс за филмова музика“, информира още изданието. Мойра Янкова спечели наградата на публиката в конкурса за филмова музика, който за втора поредна година се проведе в рамките на младежкия медиен фестивал „Арлекин“. Проявата беше в Летния театър. Председател на журито беше Етиен Леви, а сред членовете бяха младата изпълнителка Нели Петкова, варненският певец и композитор Теди Генев, музикалният педагог Невена Минчева и Дива Вокал – клубен артист. „Кабинетът отпусна близо 15 млн. лв. за обезвреждането на трихлоретана в Девня“ е друго заглавие в броя. Близо 15 млн. лв. се отпускат за обезвреждане на трихлоретана в промишлената зона на Девня. Средствата ще са за разплащане с фирмата изпълнител. Това реши Министерският съвет на свое заседание. Правителството одобри допълнителни разходи по бюджета на МС за 2017 г. в размер на 15.193 млн. лева. 14.402 млн. лева ще бъдат осигурени за незабавни действия по обезвреждането на опасния отпадък и отстраняване- то на непосредствената заплаха и съществуващите рискове от взрив при безконтролно рязане на скрап, кражби и предотвратяване на екологични щети, съобщиха от МС. „Ръст на нощувките във Варна през април“, информира изданието. През април 2017 г. в област Варна са функционирали 177 места за настаняване с над 10 легла – хотели, мотели, къмпинги, хижи и други места за краткосрочно настаняване, сочи доклад на Националния статистически институт. Броят на стаите в тях е 13.0 хил., а на леглата – 27.8 хиляди. В сравнение с април 2016 г. общият брой на местата за настаняване, функционирали през периода, нараства с 6.0%, а на леглата в тях намалява с 9.7%. Общият брой на нощувките в областта във всички места за настаняване, регистрирани през април 2017 г., е 125.5 хил., или с 22.4% повече в сравнение със същия месец на предходната година, като нарастване на нощувките се наблюдава в местата за настаняване 1 и 2 звезди и в хотелите с 4 и 5 звезди, съответно с 3.5 и 33.9%.", "date": "2017-06-22", "title": "Преглед на основните теми във варненския печат"}
{"url": "http://www.focus-news.net/news/2017/06/22/2407578/mvr-dvama-dushi-sa-zaginali-a-18-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 18 са ранените при 19 катастрофи в страната през изминалото денонощие. Това съобщиха от пресцентъра на МВР. Вследствие на произшествията двама души са с опасност за живота. В София един човек е загинал, а четирима са ранени при 137 леки и 4 тежки пътни произшествия.", "date": "2017-06-22", "title": "МВР: Двама души са загинали, а 18 са ранени при катастрофи в страната през изминалото денонощие"}
{"url": "http://www.focus-news.net/news/2017/06/22/2407579/dutch-news-zashtitata-na-zadarzhan-za-islyamizam-v-holandiya-tvardi-che-toy-vsashtnost-e-geymar.html", "text": "18-годишният младеж, арестуван в Холандия миналата седмица за разпространяване на пропаганда на „Ислямска държава“  ще остане в ареста още две седмици, докато разследването продължава, предаде Dutch News.\r\n„Младежът бе задържан миналия четвъртък в Утрехт по подозрение, че е разпространявал клипове на ислямистите, както и инструкции как да се изготвят експлозиви“, сочи холандската прокуратура. Адвокатът на обвинения Луис де Леон сочи, че младежът не знае арабски език и не е мюсюлманин. Изображенията, които е притежавал са били знамена на „Ислямска държава“, които той е вкарвал във компютърните игри, които е играл.\r\n„Той просто е бил запленен от онлайн игрите“, посочи адвокатът. Той посочи, че е възможно клиентът му да е бил забелязан от силите за сигурност, след като в интернет влиза в контакт с хора, които са били следени преди това.  Виктор Турмаков", "date": "2017-06-22", "title": "Dutch News: Защитата на задържан за ислямизъм в Холандия твърди, че той всъщност е геймър"}
{"url": "http://www.focus-news.net/news/2017/06/22/2407560/premierat-boyko-borisov-mechtata-koyato-imaha-sadiite-bez-namesa-da-izbirat-rakovodstvoto-si-po-nay-demokratichniya-nachin-e-fakt.html", "text": "Мечтата, която имаха съдиите, без намеса да избират ръководството си по най-демократичния начин е факт. Това каза министър-председателят Бойко Борисов е предаването „Здравей, България“ по Нова телевизия.\r\nВъв връзка със съдебната реформа, както и случилото се с председателя на ВКС Лозан Панов и извода на прокуратурата, че няма данни за човешка намеса върху автомобила му, Борисов коментира: „Съдебната реформа не означава болтовете на Лозан Панов.  Ние имаме много пъти такива случаи със саморазвиване на болтове“. Премиерът отбеляза, че водещите няколко пъти го питат за Лозан Панов и попита това ли е съдебна реформа. \r\n„Усещам пристрастност от ваша страна по случая, това не е съдебна реформа. Най-голямата му грешка е това на Панов, той трябва да си говори за съда“, обясни Борисов и допълни, че той няма работа да коментира работата на парламента, защото е председател на ВКС. „Ако ние започнем да коментираме неговата работа, знаете ли какви декларации ще паднат\",  каза още премиерът. Борисов заяви, че и той се чувства застрашен. По думите му като искаш да си в гората и да ловуваш мечки не трябва да те е страх. \r\n„Мечтата, която имаха съдиите сами да избират ръководството си мажоритарно, онлайн, без намеса, по най-демократичния начин е факт. Какво по-прозрачно, демократично и по-добро“, добави Борисов. Той уточни, че това е прозрачност, гарантира се възможно най-добрия съдебен съвет, което гарантира, че най-добрите хора излъчени във ВСС ще могат да се проверяват. По думите му това е консервативна система, но са успели да изчистят това, което най-много е тежало на съдиите, че политиката им се бърка.", "date": "2017-06-22", "title": "Премиерът Бойко Борисов: Мечтата, която имаха съдиите, без намеса да избират ръководството си по най-демократичния начин е факт"}
{"url": "http://www.focus-news.net/news/2017/06/22/2407576/inzh-rumyana-mihaylova-iagit-prez-letniya-sezon-inspektorite-po-truda-shte-sledyat-dali-se-spazva-trudovoto-zakonodatelstvo-pri-deynostite-sas-sezonen-harakter.html", "text": "През летния сезон, както всяка друга година, инспекторите по труда ще следят за това дали се спазват разпоредбите на трудовото законодателство при дейности със сезонен характер. Това каза директорът на Изпълнителна агенция „Главна инспекция по труда“ инж. Румяна Михайлова в интервю за Агенция „Фокус“ във връзка с проверките на инспекциите през лятото.\r\nПо думите й един от приоритетите е спазването на трудовото законодателство в обектите туристическия бранш в морските курорти - хотели, ресторанти, търговия. „Там в най-силните месеци – юли и август по традиция се командироват инспектори от други области, за да помогнат за засилването на контрола.\r\nВинаги е имало добро взаимодействие между институциите, но през това лято се очаква то да е още по-засилено. Как да се осъществява това взаимодействие беше обсъдено на специална среща при вицепремиера Валери Симеонов. В Бургас и Варна се улеснява комуникацията между тях чрез създаването на специални центрове. Обсъжда се организация на съвместни проверки. Целта е да се осигури спокойствие на туристите, но и да се гарантира спазването на законодателството от страна на собствениците на туристически обекти със сезонен характер. Ние разбира се ще следим за спазване на трудовото законодателство“, заяви инж. Михайлова. Директорът на инспекцията поясни, че други приоритети са селското стопанство и строителството.  По думите й кампаниите в тези два сектора са заложени като мерки в ежегодния план на Агенцията. „Проверките са целогодишни, но в селското стопанство например интензивността им е съобразена със сезонността на продукцията. В строителството контролът не е толкова активен в морските курорти през летния сезон, където то е забранено, но е изключително интензивен в София и в други големи градове, където има данни за сериозно раздвижване на сектора. Търси се начин да се идентифицира максимално бързо всеки стартиращ строителен обект и в рамките на по-малко от месец да се извърши проверка на него. Но трябва да се има предвид, че строителството е много динамична дейност. Дори ден след проверката строежът може да мине на нов етап, да се работи на по-голяма височина и да се появят нови рискове“, каза инж. Михайлова. Тя апелира  към работодателите – да предприемат мерки за минимизиране на рисковете за живота и здравето на техните работници и служители и да информират наетите какви са тези рискове, за какво трябва да внимават. Инж. Михайлова призова самите работещи да спазват правилата за безопасност, защото никой по-добре от тях не може да опази живота и здравето им.\r\nДеница КИТАНОВА", "date": "2017-06-22", "title": "Инж. Румяна Михайлова, ИАГИТ: През летния сезон инспекторите по труда ще следят дали се спазва трудовото законодателство при дейностите със сезонен характер"}
{"url": "http://www.focus-news.net/news/2017/06/22/2407575/apa-azerbaydzhanskata-armiya-e-svalila-armenski-bezpiloten-letatelen-aparat-v-rayona-na-nagorni-karabah.html", "text": "Азербайджанската армия вечерта на 21 юни е свалила арменски безпилотен летателен апарат в района на Нагорни Карабах, предаде  АПА.\r\nСпоред данните на азербайджанското министерство на отбраната, апаратът  се е опитвал да осъществи разузнавателен полет над азербайджанските позиции. Виктор Турмаков", "date": "2017-06-22", "title": "АПА: Азербайджанската армия е свалила арменски безпилотен летателен апарат в района на Нагорни Карабах"}
{"url": "http://www.focus-news.net/news/2017/06/22/2407582/pregled-na-osnovnite-temi-vav-velikotarnovskiya-pechat.html", "text": "„Над 600 деца репетират сред течове, падащи мазилки и издънени тавани“ е заглавие от областния всекидневник „Янтра Днес”. От спешен ремонт се нуждаят театралния салон и помещенията в Общинския детски комплекс във Велико Търново. При всеки дъжд водата тече в коридорите, на сцената в театралния салон, балетната зала и другите стаи, които използват различните извънкласни форми в детския център. Около 600 деца и младежи на възраст от 5 до 18 години от всички училища в общината посещават заниманията в ОДК. Учениците задно с техните учители и родители от години са принудени да прескачат кофи и легени. От постоянните течове на много места мазилката пада, а влагата и мухълът превземат сградата. “Обcъждaт възpaждaнeтo нa Сeвepнa Бългapия c пocтpoявaнe нa aвтoмaгиcтpaлa „Хeмyc“ е друго заглавие от ежедневника. Вeликo Tъpнoвo щe бъдe дoмaкин нa диcкycиoнeн фopyм, пocвeтeн нa aвтoмaгиcтpaлa „Хeмyc“ и възpaждaнeтo нa бългapcкия Сeвep. В нeгo щe yчacтвaт миниcтъpът нa peгиoнaлнoтo paзвитиe и блaгoycтpoйcтвoтo Никoлaй Нaнкoв, Цвeтaн Цвeтaнoв – дeпyтaт oт peгиoнa и пpeдceдaтeл нa ПГ нa ГЕРБ, и кмeтът нa cтapaтa cтoлицa Дaниeл Пaнoв. “Фалшив сигнал за катастрофирал автобус вдигна на крак огнеборци във В. Търново“ е заглавие от трета страница на ежедневника. “Пpoвepявaт плyвнитe бaceйни дaли ca гoдни зa къпaнe“ четем на страници четвърта в изданието. “Здравка Велизарова: Ако ние не се постараем пространството около нас да бъде по-красиво, никой друг няма да ни го направи“ пише на страница пет във всекидневника. „Проф. Иван Палигоров, председател на Съюза на лесовъдите в България: Лесовъдите са свързани в корупционни мрежи“ е заглавие от шеста страница на изданието. “Виолетовите“ чакат днес името на първия си съперник в елита“ е заглавие, поместено на спортната страница на вестник „Янтра Днес“.\r\n„Синдик ще продава „Интерхотел В. Търново”, след като Темида го обяви в несъстоятелност“, е заглавие от първа страница на другия областен ежедневник “Борба“. Емблематичният търновски интерхотел, прочут с базата си от времето на социализма, е бил обявен в несъстоятелност от съда преди няколко месеца, научи „Борба“. От броени дни е назначен нов синдик, който ще стартира процедура за удовлетворяване претенциите на кредиторите. „Кредиторите са 5 дружества и общата сума до момента е 33 430 778 лв. Във времето тази цифра може да се променя с определение на съд”, заяви вчера синдикът Росен Милошев, открит за коментар по скандалната през последните дни тема в старата столица. Той е категоричен, че купувач няма. Най-големият одобрен от съда кредитор е фалиралата Корпоративна търговска банка (КТБ), на която „Интерхотели” АД дължат 32,7 млн. лв. “Спипаха топмошеник с 25 присъди за измами с евтино гориво“ е друга тема от ежедневника. Криминалисти от Велико Търново заловиха топизмамник, който „ужилил“ съдържатели на автообекти с обещания за доставка на евтино гориво. Сладкодумният изпечен мошеник е осъждан 25 пъти и е търкал наровете по затворите близо 15 г. 61-годишният Злати Христов от Добрич е превърнал престъпната дейност в свой занаят, с който припечелва лесни пари от 1990 г. Ловкият мошеник направил три „удара” във Велико Търново за времето от февруари до май. Гастрольорът пристигнал в старата столица в началото на февруари и набелязал подходящи обекти. Това били автокъща, платен паркинг и автосервиз. От съдържателите той успял да измъкне общо 2160 лв. срещу обещание за доставка на бензин и дизел по 1,20 – 1,30 лева за литър. “Разбиха банда телефонни измамници, завлекли над 80 000 лв., сред жертвите е и майка на съдия“, “Инж. Клавдия Ганчева: От юли са факт първите стъпки за увеличаване на доходите на пенсионерите“, “Започнаха честванията по повод 140 години свободен Свищов“ и “Д-р Мария Рачева, управител на Комплексния онкологичен център: Увеличават се жените с рак на гърдата в напреднал стадий“ са други заглавия от страниците на всекидневника. “Локомотив“ се разделя с куп футболисти, дадоха пълен картбланш на Александър Димитров за селекция“, “Етър ВТ“ и “Дунав“ играят на осветление, нов шанс за юношите да играят в националната група“ и “Десет отличия за “Браун Тим“ от държавното по ориентиране“ са заглавията от спортната страница на изданието.", "date": "2017-06-22", "title": "Преглед на основните теми във великотърновския печат"}
{"url": "http://www.focus-news.net/news/2017/06/22/2407583/kristian-vigenin-bsp-tryabva-da-fokusirame-vnimanieto-na-es-varhu-zapadnite-balkani.html", "text": "По време на срещата ни с премиера на Македония Зоран Заев и министрите му, възникна желанието ни - ние, като опозиция, да пресираме управляващите, да работим за концентриране на вниманието върху Западните Балкани. Това заяви по БНТ Кристиан Вигенин, депутат от „БСП за България”, съобщиха от пресцентъра на НС на БСП. По думите му такава стъпка, която не изисква дори голям финансов ресурс, е откриване на нов ГКПП – Клепало с Македония. „15 години нищо не се прави по този въпрос. Ако се реализира, ще е много силен знак. По-важно е колко бързо може да реализираме жп връзката, подобряването на инфраструктурата, защото пътят между София и Скопие не може да се нарече път между две столици. Това значително ще облекчи връзките между двете страни”, добави Вигенин. Той акцентира, че трябва да фокусираме вниманието на ЕС върху Западните Балкани и през нашето председателство трябва да допринесем това да се случи. „Стъпката за добросъседство към Македония, която се прави сега, е очаквана от хората. Това не е нещо, което върхът се опитва да наложи на хората, а обратно. Едно от големите постижения на сегашното правителство на Македония е, че освободи хората от страха”, посочи Кристан Вигенин. Народният представител припомни, че на срещата на ръководството на БСП с премиера Заев и неговите министри, беше взето решение за реализиране на конференция между лидерите на левите партии от региона, за да се обърне внимание на най-важните въпроси, важни за нас и съседните ни страни. В края на конференцията лидерите трябва да излязат с финална декларация с позиция към правителствата на страните, присъстващи на срещата. „Вторият елемент от срещата ни с премиера Заев е по-скоро до двустранните ни отношения, а именно да направим разширени срещи на разменено гостуване в разширен формат на принципа на междуправителствените срещи. На тях да се включат представители на двете страни от законодателната и местната власт, политическите ръководства и евродепутатите от наша страна. Гледам с голям оптимизъм на желанието на Зоран Заев да работим и по партийна линия, не само на междуправителствено равнище, защото това дава допълнително гаранции, че това което днес се опитваме да направим между двете страни, ще бъде продължено и развивано, независимо кой е в управлението”, каза още Вигенин.", "date": "2017-06-22", "title": "Кристиан Вигенин, БСП: Трябва да фокусираме вниманието на ЕС върху Западните Балкани"}
{"url": "http://www.focus-news.net/news/2017/06/22/2407584/burgas-nay-golyamo-kolichestvo-valezhi-ot-dazhd-e-izmereno-v-selo-zidarovo-16-lkv-m.html", "text": "В четири населени места в област Бургас са отчетени валежи през изминалото денонощие, съобщиха за Радио „Фокус“ от Метеорологичната станция в Бургас. Най-голямо количество валежи от дъжд е измерено в созополското село Зидарово - 16 л/кв. м. В Средец валежите не са значителни - 5 л/кв. м. В останалите населени места в областта измерените количества паднал дъжд са в село Тръстиково, община Камено - 8 л/кв. м и в малкотърновското село Граматиково - 2 л/кв. м.\r\nМария РУСЕВА", "date": "2017-06-22", "title": "Бургас: Най-голямо количество валежи от дъжд е измерено в село Зидарово - 16 л/кв. м"}
{"url": "http://www.focus-news.net/news/2017/06/22/2407585/zhelyo-boychev-bsp-za-balgariya-gerb-spirat-nashite-zakonovi-predlozheniya-a-te-nyamat-dori-programa.html", "text": "Възразяваме срещу опита да бъде цензурирана опозицията. Нашите предложения не стигат до пленарна зала, а те са израз на ангажиментите, които поехме в предизборната кампания към близо милион българи, които гласуваха за нас, това каза Жельо Бойчев по Нова телевизия на въпрос, защо „БСП за България” напусна Председателския съвет на Народното събрание, съобщиха от пресцентъра на БСП. Той избори редица законопроекти на левицата, които са спрени и за разглеждане от комисии, и за гласуване от парламента: пакет от законопроекти, свързани с образованието, Закон за развитие на академичния състав, Закон за храните, пакет за промени на Наказателния кодекс, НПК, Гражданския процесуален кодекс. „Искаме колегите от ГЕРБ, ако не са съгласни, с политически аргументи и дебат, да отхвърлят тези наши законодателни предложения, а не да ги спират още в комисии и пленарна зала”, посочи Жельо Бойчев. Зам.-председателят на ПГ на „БСП за България\" отбеляза, че един законопраект на левицата е бил допуснат до гласуване, този за жестомимичния превод. „Той не мина само с няколко гласа. Какъв проблем имаше в жестомимичния превод за управляващите, освен че предложението е от БСП? Какво да направим, че ГЕРБ нямат законодателна програма? Втори месец правителството няма управленска програма. Ние виновни ли сме за това? И при положение, че тези хора управляваха досега, като и премиерът им е същият, и министрите им. Нямат програма, но не допускат и законопроектите на БСП”, възмути се Жельо Бойчев. По думите му, действията в началото на това правителство- са доста неубедителни. „Не знам кой формира политиката на правителството в момента- Бойко Борисов или Валери Симеонов?”, попита още народният представител.", "date": "2017-06-22", "title": "Жельо Бойчев, \"БСП за България\": ГЕРБ спират нашите законови предложения, а те нямат дори програма"}
{"url": "http://www.focus-news.net/news/2017/06/22/2407580/georgi-tarnovaliyski-bsp-za-balgariya-nyama-da-podkrepi-promenite-v-dopk-te-sa-napraveni-v-grubo-potapkvane-na-zakona-za-normativnite-aktove.html", "text": "„БСП за България“ няма да подкрепи промените в Данъчно-осигурителния процесуален кодекс (ДОПК), те са направени в грубо потъпкване на Закона за нормативните актове. Това каза секретарят на ПГ на „БСП за България“ Георги Търновалийски по време на дебатите по промените в ДОПК, които засилват ефективността на административното сътрудничество между данъчните администрации, предаде репортер на Агенция „Фокус“. „Тези промени в разпоредбите на ДОПК са подложени на обществено обсъждане, за тях имаме предварителна оценка на въздействието“, коментира той и обърна внимание, че на по-късен етап са внесени нови разпоредби, които са значими по своя характер и от тях зависят не само бизнесът и почти всички граждани на страната. По думите му това е недобър начин на правене на законодателство. „Това е грубо потъпкване на Закона за нормативните актове и поради тази причина, няма да подкрепим предложените промени в ДОПК\", коментира той. Търновалийски заяви, че не може да се съгласи, че са преодолени неясноти и евентуални противоречия в правоприлагането с този законопроект. Според него промените създават предпоставки за административен натиск и произвол. \"В предложените промени липсват законови дефиниции, на \"скрито съучастие\", на \"управление на цялостната дейност\", на \"недобросъвестност\"\", поясни той. Според него заедно с разширяване на обхвата на фискалния контрол на акцизните стоки е било нужно да се прецизира и усъвършенства настоящата нормативна уредба, която създава сериозни предпоставки за необоснована и незаконосъобразна административна намеса в правната сфера на данъкоплатците.  \r\nДеница КИТАНОВА", "date": "2017-06-22", "title": "Георги Търновалийски: „БСП за България“ няма да подкрепи промените в ДОПК, те са направени в грубо потъпкване на Закона за нормативните актове"}
{"url": "http://www.focus-news.net/news/2017/06/22/2407587/the-warsaw-voice-polskoto-pravitelstvo-shte-izrazhodva-miliardi-za-novo-vaorazhenie.html", "text": "Министърът на отбраната на Полша Бартос Ковначки съобщи, че правителство ще изразходва 30 млрд. злоти (13, 5 млрд лв.) за покупката на осем батареи ракети „Пейтриът“, предаде  The Warsaw Voice.\r\n10 млрд. злоти (4,5 млрд. лв.) ще бъда изразходвани за разширяване на подводния флот, като в момента се водят преговори с производители от Франция, Швеция и Германия. Виктор Турмаков", "date": "2017-06-22", "title": "The Warsaw Voice: Полското правителство ще изразходва милиарди за ново въоръжение"}
{"url": "http://www.focus-news.net/news/2017/06/22/2407586/pazardzhik-okrazhniyat-sad-shte-zasedava-po-delo-za-otglezhdane-i-sahranyavane-na-narkotichni-veshtestva.html", "text": "Окръжният съд в Пазарджик ще заседава по дело за съхраняване на наркотични вещества, съобщи за радио „Фокус” – Пазарджик Маринела Чавдарова от администрацията на съда. Делото е образувано по внесен от Окръжна прокуратура – Пазарджик обвинителен акт срещу мъж, обвинен за това, че е отглеждал и съхранявал марихуана с цел разпространение. Делото е насрочено за предварително изслушване на страните – без призоваване на свидетели и вещи лица. Началото на съдебното заседание е в 14.00 часа, а съдия-докладчик по делото е Коста Стоянов.\r\nВаня НИКОЛОВА", "date": "2017-06-22", "title": "Пазарджик: Окръжният съд ще заседава по дело за отглеждане и съхраняване на наркотични вещества"}
{"url": "http://www.focus-news.net/news/2017/06/22/2407581/premierat-boyko-borisov-za-sofiya-prayd-ne-tryabva-tolkova-da-se-paradira-ne-e-nuzhno-nito-ednite-nito-drugite-da-natrapvat-svoeto-mnenie-na-ostanalite.html", "text": "Ние сме в отлични отношения с тях. Още като кмет идваха при мен, първите разрешения за това мероприятие аз ги издавах. Това коментира в предаването „Здравей, България“ по Нова телевизия премиерът Бойко Борисов във връзка с провеждането на „София прайд“.  „Сега имахме покана с Томислав Дончев двамата. Не знам той дали е ходил, мен ме нямаше. Това е прието вече в света. На Балканите по-трудно влиза“, коментира Борисов. \r\nПопитан дали е щял да отиде на гейпарада, за да подкрепи каузите им, той отговори: „Чак толкова време да отида нямам. Нито трябва толкова да се парадира, моето впечатление е, че никой даже не се впечатлява, а за преследване пък абсурд, от тяхната ориентация, придобила граждански вид. Нито в едната посока, нито в другата, трябва да се прекалява. В крайна сметка демокрацията е това – всеки сам да определя това, което му харесва или не му харесва. Разбира се, не е нужно нито едните, нито другите да натрапват своето мнение на останалите. Трябва да си е нормално всичко, както е“. \r\nВъв връзка с премиера на Сърбия Ана Бърнабич, която е хомосексуална, и това дали Борисов ще има срещи с нея, българският министър-председател заяви: „Нека да стане първо, защото съпротивата е голяма“. За това, че е хомосексуална жена, Борисов посочи, че това си е тяхна работа. „Например седя и до колегата от Люксембург. На Европейския съвет два дни си стоим заедно. Работим си, помагаме си и се уважаваме“, коментира още Бойко Борисов.", "date": "2017-06-22", "title": "Премиерът Бойко Борисов за „София прайд“: Не трябва толкова да се парадира, не е нужно нито едните, нито другите да натрапват своето мнение на останалите"}
{"url": "http://www.focus-news.net/news/2017/06/22/2407572/hristo-smolenov-ekspert-po-antiterorizam-evropa-se-darzhi-kato-zhertva-koeto-privlicha-agresori.html", "text": "Европа се държи като жертва, което привлича агресори. Това каза в сутрешния блок „Добро утро, България“ на Радио „Фокус“ експертът по антитероризъм Христо Смоленов относно зачестилите терористични нападения в стария континент. По думите му тероризмът вече изпълнява и провокаторски функции, повличайки след себе си желание за отмъщение и още терор. \"Нужна е промяна в поведението на европейските елити. Тук се залагат основите на нова култова война. Това е истинската и сериозна цел на глобалния тероризъм - посредством глобални и култови войни, вижте какво се случва между шиите и сунити в Арабския свят, да се дестабилизира светът. Дестабилизацията на обществото го прави жертва на икономически агресивни политики, които нямат нищо общо с декларираните преди 30 години цели и задачи на глобализацията. Преди всичко се глобализира организираната престъпност и тероризмът“, обясни той. Относно опита за атентат в Брюксел Христо Смоленов коментира, че това е първото подобно нападение, което беше почти предотвратено, благодарение както на бързата реакция на службите за сигурност, така и бдителността на гражданите.", "date": "2017-06-22", "title": "Христо Смоленов, експерт по антитероризъм: Европа се държи като жертва, което привлича агресори"}
{"url": "http://www.focus-news.net/news/2017/06/22/2407590/razgrad-63-godishen-velosipedist-e-s-opasnost-za-zhivota-sled-kato-e-blasnat-ot-lek-avtomobil-na-bul-aprilsko-vastanie.html", "text": "Велосипедист е в тежко състояние, след като е блъснат от лек автомобил. Това съобщиха от ОДМВР - Разград. Пътнотранспортното произшествие станало около 19.00 часа на 21 юни по бул. „Априлско въстание“ на изхода на Разград в посока Гецово. 63-годишен мъж с инициали П. Б. от село Благоево се прибирал с колело към дома си, когато бил застигнат и пометен от „Опел Вектра“. В колата пътували двама братя – мъж с инициали Я. К. (на 30 години) и мъж с инициали К. К. (на 24 години) от Разград. Пострадалият велосипедист е настанен с черепно-мозъчна травма и опасност за живота в ОАИЛ на Разградската болница. От пътуващите в колата са взети кръвни проби за медицинско изследване. По случая се води досъдебно производство.", "date": "2017-06-22", "title": "Разград: 63-годишен велосипедист е с опасност за живота, след като е блъснат от лек автомобил на бул. „Априлско въстание“"}
{"url": "http://www.focus-news.net/news/2017/06/22/2407588/vladislav-nikolov-gerb-s-promenite-v-dopk-iskame-da-uslozhnim-prodavaneto-na-predpriyatiyata-s-danachni-zadalzheniya-koito-nosyat-golemi-lipsi-na-byudzheta.html", "text": "С промените в Данъчно-осигурителния процесуален кодекс (ДОПК) искаме да усложним продаването на предприятията с данъчни задължения, които носят големи липси на бюджета. Това каза народният представител от ПГ на ГЕРБ Владислав Николов по време на дебатите по промените в Данъчно-осигурителния процесуален кодекс (ДОПК), които засилват ефективността на административното сътрудничество между данъчните администрации, предаде репортер на Агенция „Фокус“. Владислав Николов се обърна към БСП и ги попита: „Колегите те не са ли съгласни, че по този начин като направим промени в чл. 19 на ДОПК е свързана с продажбата на предприятието и усложняване на начина, по който може да бъде извършена тази продажба“, коментира Николов. Той поясни, че по този начин се защитава фиска. Депутатът от ГЕРБ коментира, че колегите му от БСП явно не искат да се въведе усложняване по прехвърлянето на предприятията и хората, които имат задължения. Николов призова БСП да внесат своите предложения по ДОПК между първо и второ четене. Председателят на Бюджетна комисия и депутат от ГЕРБ Менда Стоянова заяви в реплика, че колегите й от БСП нямат капацитет за такива предложения. Секретарят на ПГ на „БСП за България“ Георги Търновалийски посочи във втора реплика, че колкото и на интересна да се прави Менда Стоянова, промените в ДОПК не отговарят на изискванията на Закона за нормативните актове. \r\nДеница КИТАНОВА", "date": "2017-06-22", "title": "Владислав Николов, ГЕРБ: С промените в ДОПК искаме да усложним продаването на предприятията с данъчни задължения, които носят големи липси на бюджета"}
{"url": "http://www.focus-news.net/news/2017/06/22/2407591/veliko-tarnovo-v-svishtov-shte-se-provede-konferentsiya-posvetena-na-desanta-na-reka-dunav-i-osvobozhdenieto-na-grada.html", "text": "Национална конференция, посветена на десанта на река Дунав и Освобождението на Свищов, ще се проведе в крайдунавския град. Това съобщи за Радио „Фокус“ – Велико Търново Росен Маринов, директор Дирекция „Култура и културно наследство“ в местната администрация. В нея са включени 9 доклада на Военната академия „Г. С. Раковски“ и два от Свищов – на директора на Историческия музей Ивелин Иванов и на ученик в ПГ по лека промишленост и строителство. Той ще представи специално подготвена мултимедийна презентация, отново посветена на годишнината.\r\nОт днес до 23 юни в града за втора поредна година ще гостува Пътуващо читалище. На пл. „Алеко“ в центъра на града ще бъде представена експозицията „Бащино огнище“, която обхваща периода от Руско-турската война. За петък и събота пък са предвидени два концерта – на 23 на площад „Алеко“, пред сградата на Община Свищов, ще се представят състави и изпълнители от община Свищов, а на следващия ден от 19.00 часа в салона на ПБНЧ „Еленка и Кирил Д. Аврамови 1856“ ще се проведе концерт „Първи български хор „Янко Мустаков“ и приятели“. Традиционната историческа възстановка „Форсирането на река Дунав и освобождението на Свищов“ с участието на военно формирование 28880 – гр. Белене и доброволци от цяла България, под ръководството на Национален клуб „Традиция“ ще се проведе на 25- ти в неделя в местността Паметниците. Росен Маринов припомни, че на 26-ти срещу 27-ми юни 1 877 година Руската дунавска армия, под ръководството на генерал-майор Драгомиров форсира река Дунав и провежда един от най-успешните е десанти във военната история. На 27-ми сутринта те влизат в Свищов и така той остава в историята като първия освободен град.\r\nЛуиза ТРАНЧЕВА", "date": "2017-06-22", "title": "Велико Търново: В Свищов ще се проведе конференция, посветена на десанта на река Дунав и Освобождението на града"}
{"url": "http://www.focus-news.net/news/2017/06/22/2407589/tass-v-rusiya-e-sazdadena-sistema-za-nasochvane-na-vaorazhenieto-na-bezpilotni-letatelni-aparati.html", "text": "Руският концерн „Радиоелектронни технологии“ е създал система за прицелване и управление на въоръжението на безпилотни летателни апарати, предаде  ТАСС.\r\n„За нападателните безпилотни летателни апарати има цяла система за управление на въоръжението и на системите за прицелване. Има няколко типа устройства, които могат да се поставят на нападателните апарати от различен клас“, съобщи първият заместник-директор на концерна Владимир Михеев.\r\nСпоред него в момента се създават малогабаритни устройства, които тежат около 1-2 кг. и могат да изпълняват функцията да прицелват въоръжението на безпилотни летателни апарати от малък размер.   Виктор Турмаков", "date": "2017-06-22", "title": "ТАСС: В Русия е създадена система за насочване на въоръжението на безпилотни летателни апарати"}
{"url": "http://www.focus-news.net/news/2017/06/22/2407592/plovdiv-zhitelite-na-sedem-sela-ot-oblastta-sa-bez-voda-zaradi-avarii.html", "text": "Жителите на седем села от Пловдивска област са без вода заради аварии. Това съобщи за Радио „Фокус“ – Пловдив дежурният диспечер във водоснабдителното дружество. Без вода днес са селата Конуш, Бачково, Орешец, Златитрап, Правище, Черничево и Старосел. Проблем с водоподаването има и в района, западно от река Чая в Асеновград, заради изграждането на нова водопроводна връзка. „Не е посочен краен срок за отстраняване на авариите на територията на населените места в областта“, посочи дежурният.\r\nАварии затрудняват нормалното водоснабдяване също по улиците „Победа“ и „Стойчо Мушанов“ в град Пловдив. „Екипите на водоснабдителното дружество работят за бързото отстраняване на възникналите проблеми“, каза още дежурният.\r\nТони МИХАЙЛОВ", "date": "2017-06-22", "title": "Пловдив: Жителите на седем села от областта са без вода заради аварии"}
{"url": "http://www.focus-news.net/news/2017/06/22/2407594/spetsializirana-prokuratura-i-gdbop-neutraliziraha-grupa-za-razprostranenie-na-falshivi-evrobanknoti.html", "text": "Специализираната прокуратура повдигна обвинения на петима участници в организирана престъпна група за разпространение на фалшиви евробанкноти и наркотици. Това съобщиха от пресцентъра на Апелативна специализирана прокуратура. Участниците са задържани на 20 юни 2017 г. при специализирана операция на ГДБОП и Специализирана прокуратура на територията на Петрич и Сандански.\r\nСъбраните до момента доказателства сочат, че групата е действала от ноември 2016 г. Участниците са внасяли фалшиви банкноти от по 20 и 50 евро в големи количества от Италия и ги продавали у нас, предимно в Петрич и Сандански, с 20% по-евтино от номинала на фалшификатите (престъпление по чл. 244 от НК). Освен с прокарване в обръщение на подправени парични знаци, групата се е занимавала и с разпространение на наркотици, основно марихуана. Членовете на престъпната група  са задържани в момент на продажба на неистински евро на служители под прикритие. При извършените на 20 юни 2017 г. процесуално-следствени действия в автомобила на един от участниците са намерени и иззети 942 неистински банкноти от по 20 евро и 36 с номинал 50 евро. В жилището на друг са открити 249 фалшификата с номинал 20 евро и 153 от по 50 евро.\r\nС постановления на прокурор от Специализирана прокуратура на трима от обвинените е наложено прокурорско задържане до 72 часа. Другите двама са с парични гаранции.\r\nНа 23 юни 2017 г. Специализирана прокуратура ще поиска от Специализирания наказателен съд налагане на мярка за неотклонение „Задържане под стража“ на тримата задържани.", "date": "2017-06-22", "title": "Специализирана прокуратура и ГДБОП неутрализираха група за разпространение на фалшиви евробанкноти"}
{"url": "http://www.focus-news.net/news/2017/06/22/2407596/futbol-diego-kosta-e-gotov-da-ostane-v-chelsi-do-yanuari-2018-godina.html", "text": "Нападателят на Челси Диего Коста  е готов да остане в тима до януари 2018 година, предаде  Daily Star.\r\nТой иска да се завърне в Атлетико-Мадрид, но отборът тази година няма да приема нови играчи.  Коста планира да премине в испанския отбор през януари поради тази причина. Виктор Турмаков", "date": "2017-06-22", "title": "Футбол: Диего Коста е готов да остане в Челси до януари 2018 година"}
{"url": "http://www.focus-news.net/news/2017/06/22/2407574/premierat-boyko-borisov-dogovorat-za-dobrosasedstvo-s-makedoniya-ne-e-skandalen-kazal-sam-che-na-2-avgust-shte-otida-tam.html", "text": "Ако Македония и гражданите ѝ искат да отидат в НАТО и ЕС и да имат по-добър живот, техните елити трябва да вървят по този път. Това каза премиерът Бойко Борисов в предаването „Здравей, България“ по Нова телевизия. „Неслучайно на пресконференцията, след срещата със Зоран Заев, започнах с това „помогни си сам, за да ти помогне Господ“. Ние сме готови да оказваме поискана помощ, ако има такава и в същото време сме най-добронамерени“, посочи той. По думите му Договорът за добросъседство с Македония не е скандален. „След като се подпише такъв договор, отива за ратифициране в местните парламенти, след това се праща в ООН“, допълни Борисов. На въпрос би ли се поклонил на паметника на Самуил в Скопие, ако там пише, че той е македонски цар, премиерът каза, че според него е важен поклона пред владетеля. „А отдолу какво пише, историците могат да спорят. Аз съм казал, че на 2 август, денят на Илинденското-Преображенското въстание, ще отида в Македония“, посочи той. \r\nВъв връзка с поканата, отправена към руския президент Владимир Путин да участва в тържествата по случай 3 март догодина, Борисов каза, че Румен Радев може да кани когото си поиска на ниво президент. „Разбира се, може да покани и премиер, тогава би трябвало информира и мене. Мен когато ме приемат президенти, аз му се обаждам, казвам му „Ще бъда там. Да предам ли поздрави?“, каза той. По думите му двамата с президента Радев не са обсъждали визитата на Путин. „Той си е президент и си кани президент. Ако покани Медведев и не ме уведоми, ще е нарушение на протокола. Щом е приел, ще дойде и ще го посрещнем“, коментира Борисов. Премиерът припомни, че е реагирал на думите на руския президент във връзка с думите му от 24 май и посочи, че ще реагира на всеки опит да за намеса в нашата история, особено по чувствителни теми за българите. „Св. св. Кирил и Методий е най-спонтанният празник“, коментира той. Във връзка с т.нар. Турски поток, Борисов каза, че той влиза в плановете на България, защото другият вариант е да мине от север и от юг и газопреносните ни тръби трябва да бъдат нарязани на скрап. „Нашата политика е практична, предполагам и руската“, допълни Борисов.", "date": "2017-06-22", "title": "Премиерът Бойко Борисов: Договорът за добросъседство с Македония не е скандален, казал съм, че на 2 август ще отида там"}
{"url": "http://www.focus-news.net/news/2017/06/22/2407597/prezidentat-rumen-radev-shte-bade-na-poseshtenie-v-republika-gartsiya-na-23-i-24-yuni.html", "text": "На 23 и 24 юни 2017 г. президентът Румен Радев ще бъде на държавно посещение в Република Гърция. Това съобщиха от прессекретариата на държавния глава. Това е първата визита на Румен Радев в Югоизточна Европа след встъпването му в длъжност като държавен глава.\r\nВ Атина президентът Румен Радев ще проведе среща „на четири очи“ с гръцкия си колега президента Прокопис Павлопулос, след което двамата държавни глави ще ръководят пленарните разговори между официалните делегации на България и Гърция. \r\nПо време на разговорите се очаква да бъдат обсъдени перспективите за последващо развитие на двустранните отношения между България и Гърция, икономическия и културен обмен, партньорството в енергетиката, въпроси от дневния ред на ЕС, регионалното сътрудничество на Балканите.  \r\nВ рамките на посещението си президентът Радев ще проведе срещи и с председателя на парламента Никос Вуцис, както и с кмета на Атина Георгиос Каминис.\r\nБългарският държавен глава ще положи венец на гроба на Незнайния воин и ще бъде посрещнат с официална церемония пред Президентския дворец в Атина. \r\nВ сградата на българското посолство в гръцката столица, президентът Румен Радев ще разговаря с наши сънародници, живеещи в Република Гърция.\r\nВ официалната делегация на българския държавен глава участват министърът на енергетиката Теменужка Петкова, зам.-министърът на външните работи Емилия Кралева.", "date": "2017-06-22", "title": "Президентът Румен Радев ще бъде на посещение в Република Гърция на 23 и 24 юни"}
{"url": "http://www.focus-news.net/news/2017/06/22/2407595/veliko-tarnovo-saveti-kak-da-se-spravyat-s-diabeta-poluchiha-invalidi-po-initsiativa-na-stareyshini-gerb.html", "text": "Поредна инициатива от дългосрочната програма „Живот без страх“ на Старейшини ГЕРБ – Велико Търново се проведе в старата столица. Това съобщиха от пресцентъра на ПП ГЕРБ. Проектът е насочен към подобряване качеството на живот на възрастните и обхваща пенсионерски клубове, клубове на инвалидите, както и други структури, обединяващи лица над 60 години. Целта е подкрепа и обучение на хората в тази възраст за адекватни реакции при ситуации, застрашаващи здравето, живота, емоционалното и финансовото им състояние. \r\nБеседа с членовете на търновския Клуб на инвалида се проведе в рамките на модул „Здравеопазване“ от програмата. Борбата със захарния диабет бе тема на беседата, лектор на която бе ендокринологът д-р Петя Илиева, която е областен ръководител на СГЕРБ и инициатор на дългосрочния проект. \r\nКакви са причините за появата на тази болест, когато няма наследственост, каква е връзката между високото кръвно налягане и захарния диабет, какво трябва да е храненето при профилактика на диабета и какви диети да се съблюдават след проявлението му. Това бяха някои от темите, по които членовете на Клуб на инвалида получиха подробна информация и напътствия. В продължилата повече от час среща голям интерес хората проявиха към практическите съвети за избягване на усложненията, вследствие на диабет и необходимата честота на прегледите при специалист с оглед профилактика на очни, неврологични, бъбречни и други проблеми.\r\nПовече движение, по-често, но с по-малки порции хранене, повече зеленчуци и не сладки плодове, консумация на нетлъсти меса, както и максимално редуциране употребата на алкохол и тютюнопушене са някои от основните правила, които страдащите от захарен диабет трябва да съблюдават.  Най важният извод, който трябва да остане от срещата, според д-р Илиева е, че храненето и режимът на диабетика не са наказание, а модел за здравословен живот.\r\nВ рамките на здравния модул от проекта „Живот без страх“ предстои тема, наречена \"Възраст и  бъбрек\", лектор на която ще бъде д-р Маргарита Велкова, а областният ръководител на старейшините в ГЕРБ д-р Петя Илиева ще модерира срещата.", "date": "2017-06-22", "title": "Велико Търново: Съвети как да се справят с диабета получиха инвалиди, по инициатива на Старейшини ГЕРБ"}
{"url": "http://www.focus-news.net/news/2017/06/22/2407598/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-yuni.html", "text": "„Софийска вода” временно ще прекъсне водоснабдяването в някои части на столицата на 23 юни. Това съобщиха от пресцентъра на дружеството.\r\nНа 23 юни 2017 г. (петък), във връзка с демонтаж на спирателни кранове на бул. „Княз Александър Дондуков“ Център, се налага спиране на водоподаването от 9.30 до 19:30 часа на клиентите а „Софийска вода”, живеещи в района на:\r\nбул. „Княз Александър Дондуков“, ул. „Панайот Волов“, бул. „Янко Сакъзов“, бул. „Васил Левски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Панайот Волов“ ъгъла с ул. „Врабча“.\r\nНа 23 юни 2017 г. (петък), във връзка с реконструкция на уличен водопровод на бул. „Сливница“ местност „Толева махала“, се налага спиране на водоподаването от 9.30 до 21:30 часа на клиентите а „Софийска вода”, живеещи в района на:\r\nместност Толева махала. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ ъгъла с ул. „Майски сняг“.\r\nНа 23 юни 2017 г. (петък), във връзка с подмяна на сградно водопроводно тклонение на ул. „Хан Аспарух“ с. Казичене, се налага спиране на водоподаването от 9.30 до 17:30 часа на клиентите а „Софийска вода”, живеещи в района на:\r\nпо ул. „Христо Ботев“ от ул. „Витоша“ до ул. „Цар Борис III“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Христо Ботев“ ъгъла с ул. „Хан Аспарух“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-22", "title": "„Софийска вода” временно ще прекъсне водоснабдяването в някои части на столицата на 23 юни"}
{"url": "http://www.focus-news.net/news/2017/06/22/2407600/vidin-lek-avtomobil-e-izgoryal-pri-pozhar-v-zemlishteto-na-selo-baley.html", "text": "Лек автомобил е изгорял вчера, около 13.45 часа, в землището на село Балей. Това съобщиха от ОДМВР - Видин. Причината е самозапалване. В потушаването на пожара е участвал един автомобил на РС ПБЗН - Видин.", "date": "2017-06-22", "title": "Видин: Лек автомобил е изгорял при пожар в землището на село Балей"}
{"url": "http://www.focus-news.net/news/2017/06/22/2407599/valentin-nikolov-gerb-s-lishavaneto-ot-individualna-svoboda-nyama-da-bade-postignat-efektat-za-spravyane-sas-sivata-ikonomika-tova-tryabva-da-bade-obmisleno.html", "text": "Чл. 60 не е достатъчно добре поставен, предлага се фактически лишаване от индивидуална свобода с цел постъпване на блага в обществото. Свободата да избираш дали да платиш с кредитна карта или по банков път, да имаш или да нямаш сметка в банка с цел справяне със сивата икономика. Това каза народният представител от ГЕРБ Валентин Николов по време на дебатите по Данъчно-осигурителния процесуален кодекс, предаде репортер на Агенция „Фокус“. „Дали обаче този ефект ще бъде постигнат - смятам, че не е така. Досегашният праг от 10 хил. лева, 80% от хората нямат такива спестявания, за да могат да бъдат ограничени именно от тази мярка. Когато смъкнеш прага все повече и повече и достигнеш 1000 лева- това обхваща почти всички лица“, обясни той. „Дали това налагане на мярка на физическите лица ще доведе до този ефект, при условие, че администрацията има достатъчен инструментариум, за да се бори със сивата икономика“, коментира Валентин Николов. „Ограничаваме всеки един човек в тази държава и го лишаваме от част от свободата да избира, за да може той да помогне на държавата да събере от сивата икономика нужните и правилно дължими данъци. Защо да не ограничим тогава търговските банки, юридически лица и финансови институции“, посочи народният представител от ГЕРБ. „Не може с една административна мярка - ограничаването на индивидуалната свобода да решаваме липсата на справяне с конкретна задача“, заяви Валентин Николов. „Това трябва да се разработи, нямам нищо против намаляването на прага, но това трябва да бъде комплексно, трябва да го обмислим“, обясни той. „Законът е много добър, трябва да бъде подкрепен от всички парламентарни групи“, каза още Валентин Николов.\r\nБиляна ИВАНОВА", "date": "2017-06-22", "title": "Валентин Николов, ГЕРБ: С лишаването от индивидуална свобода няма да бъде постигнат ефектът за справяне със сивата икономика, това трябва да бъде обмислено"}
{"url": "http://www.focus-news.net/news/2017/06/22/2407603/pregled-na-osnovnite-temi-v-pazardzhishkiya-pechat.html", "text": "На първата си страница вестник „Знаме” отделя място за свое разследване на проблемите по опазването на горите. „Пържоли, VS вафли и стърготини вместо 1 500 кубика”, пише изданието и уточнява, че става дума за незаконна сеч на територията на Горско стопанство „Чепино”. Друга тема от челната страница на вестника са обявените конкурси за директори на 8 детски градини в община Пазарджик. На втора страница са коментирани теми, свързани със социални проблеми – „Социалната пенсия за старост става 120,98 лв от е юли” и „Закупен и специализиран минибус за хора с увреждания. На втора страница е отделено място и за криминални теми. На трета страница е продължена темата от първа за незаконната сеч, а на следващата – за образователни теми. „Обединените училища в областта са четири”, пише „Знаме” и уточнява, че те са в селата Калугерово, Семчиново, Кръстава и Пашови. На последната си страница вестникът отделя място за разнообразни културни теми, придружени с много цветни снимки.\r\nВестник „Пазарджишка Марица” излиза с водещо заглавие „Искат кръгово край Мало Конаре” и допълва, че областният управител настоява за стационарна камера на пътя Пазарджик-Пловдив. На втора страница водеща е образователната тема под заглавието „Последен ден за първо класиране”. Друга важна тема от същата страница на изданието е тази за парковете – „Хотелиери настояват за концесия на парковете”, пише „Марица” и уточнява, че става дума за Велинград. На трета страница е отделено място за интересни хора от региона, които излизат с позиция по важни теми. Четвърта е посветена на културни теми. „Идват танцьори от три континента”, пише изданието и уточнява, че от петък до неделя Пазарджик е домакин на Международен фолклорен фестивал. На следващата страница водещо е заглавието „Специалните сили” похвалиха библиотеката”, а друга тема е „Третият етнокултурен фестивал в Пещера”. Следващата страница е посветена на здравни теми, а на следващата са разгледани лечебните свойства на различни билки дни преди Еньовден.", "date": "2017-06-22", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/22/2407605/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Генералният секретар на НАТО Йенс Столтенберг съобщи, че Алиансът ще следи отблизо руските военни учения край границите на Балтийските републики, включващи съвместни маневри с Беларус и Китай, пише The Baltic Times.\r\nСтолтенберг призова към прозрачност на руско-китайските морски учения в Балтийско море в края на юни и по време на „Запад“ – общо учение на въоръжените сили на Русия и Беларус през септември. „Алиансът следи всички военни дейности около територията на НАТО и близо до териториалните ни води“, посочи Столтенберг. „Държавите имат право да тренират силите си, но важното е това да се случва според международните задължения и правила за военните учения“, добави той.\r\n„Работим в рамките на съвета НАТО-Русия, за да имаме повече прозрачност и предсказуемост, свързани с военните въпроси. Това е винаги важно, но е особено важно сега, когато виждаме военно присъствие край границите ни в региона“ , заяви Столтенберг.\r\nМинистърът на отбраната на Полша Бартос Ковначки съобщи, че правителство ще изразходва 30 млрд. злоти (13, 5 млрд. лв.) за покупката на осем батареи ракети „Пейтриът“, предаде The Warsaw Voice.\r\n10 млрд. злоти (4,5 млрд. лв.) ще бъда изразходвани за разширяване на подводния флот, като в момента се водят преговори с производители от Франция, Швеция и Германия.\r\n18-годишният младеж, арестуван в Холандия миналата седмица за разпространяване на пропаганда на „Ислямска държава“ ще остане в ареста още две седмици, докато разследването продължава, предаде Dutch News.\r\n„Младежът бе задържан миналия четвъртък в Утрехт по подозрение, че е разпространявал клипове на ислямистите, както и инструкции как да се изготвят експлозиви“, сочи холандската прокуратура. Адвокатът на обвинения Луис де Леон сочи, че младежът не знае арабски език и не е мюсюлманин. Изображенията, които е притежавал са били знамена на „Ислямска държава“, които той е вкарвал във компютърните игри, които е играл.\r\n„Той просто е бил запленен от онлайн игрите“, посочи адвокатът. Той посочи, че е възможно клиентът му да е бил забелязан от силите за сигурност, след като в интернет влиза в контакт с хора, които са били следени преди това. \r\nУнгарският външен министър Петер Сиярто заяви след срещата си в Будапеща със своя кипърски колега Йоанис Касулидес, че всяко решение на европейските политици трябва да цели възстановяването на сигурността на европейските народи и на Европейския съюз, пише Magyar Hirlap.\r\nВъншният министър заяви, че в светлината на събитията през последните месеци основна тема на срещата на високо равнище в Брюксел е сигурността. „Всичките решения на политиците в ЕС трябва да се вземат с един критерий на ум, а именно как да се възстанови сигурността на Европа и на нейните народи“, посочи Сиярто.\r\nСъщевременно той отбеляза, че не Централна и не Югоизточна Европа, а Великобритания е решила да излезе от Европейския съюз, така че той не трябва да наказва страните от тези региони с намаляване на кохезионните и структурните фондове.\r\nМинистрите обсъдиха и ситуацията си миграционните потоци, както и тази на място в Сирия и в Ирак. Особено внимание бе обърнато на положението на християнските малцинства, живеещи в региона.", "date": "2017-06-22", "title": "Преглед на някои от основните теми в европейския  печат (Агенция „Фокус“)"}
{"url": "http://www.focus-news.net/news/2017/06/22/2407606/smolyan-zasilena-e-opasnostta-ot-padashti-kamani-po-vsichki-napravleniya-v-oblastta.html", "text": "Сухи и нормално проходими са пътищата в Смолян и областта, но в следствие на валежите от последните дни и планинския релеф на региона има опасност от падащи камъни по всички направления. Това съобщиха за Радио „Фокус” – Смолян от Областно пътно управление – Смолян. През нощта в службата не са получавали сигнали за инциденти по пътищата. Целогодишно е забранено движението на МПС над 3,5 т през прохода „Пампорово”, а по направление Арда - Горна Арда е забранено движението на МПС над 10 т, поради пропадане и стесняване на една от пътните ленти. Поради стари свлачища движението в определени участъци се осъществява в едната пътна лента. Местата са сигнализирани с необходимите пътни знаци. Такива има по направления: Смолян-Средногорци, Тешел - Девин, Белица – Загражден – Оряховец, Баните – Стоянов мост, Бял извор – Неделино. Автомобилният трафик в Смолян е с обичайната си натовареност за делничен ден.\r\nДаниела БОЙКОВА", "date": "2017-06-22", "title": "Смолян: Засилена е опасността от падащи камъни по всички направления в областта"}
{"url": "http://www.focus-news.net/news/2017/06/22/2407609/kardzhali-tri-opita-za-telefonni-izmami-sa-predotvrateni-v-grada.html", "text": "Три опита за телефонни измами са предотвратени вчера в Кърджали. Това съобщиха от ОДМВР - Кърджали. На домашните телефони на възрастни хора се обаждал мъж, който се представял за следовател, работещ по разкриването и задържането на телефонни измамници. Мнимият следовател искал пари от събеседниците си, като обещавал сумите да бъдат върнати след приключване на операцията. Няма предадени пари. След подаването на сигнала в дежурната част на хората отново било напомняно от полицейски служители на РУ - Кърджали да не се поддават на такива увещания и да не предават пари на непознати, независимо по какъв повод са поискани.", "date": "2017-06-22", "title": "Кърджали: Три опита за телефонни измами са предотвратени в града"}
{"url": "http://www.focus-news.net/news/2017/06/22/2407602/the-baltic-times-nato-shte-sledi-ot-blizo-rusko-kitaysko-belaruskite-ucheniya-kray-granitsite-na-baltiyskite-republiki.html", "text": "Генералният секретар на НАТО Йенс Столтенберг съобщи, че Алиансът ще следи отблизо руските военни учения край границите на Балтийските републики, включващи съвместни маневри с Беларус и Китай, пише   The Baltic Times.\r\nСтолтенберг призова към прозрачност на руско-китайските морски учения в Балтийско море в края на юни и по време на „Запад“ – общо учение на въоръжените сили на Русия и Беларус през септември. „Алиансът следи всички военни дейности около територията на НАТО и близо до териториалните ни води“, посочи Столтенберг.  „Държавите имат право да тренират силите си, но важното е това да се случва според международните задължения и правила за военните учения“, добави той. \r\n„Работим в рамките на съвета НАТО-Русия, за да имаме повече прозрачност и предсказуемост, свързани с военните въпроси. Това е винаги важно, но е особено важно сега, когато виждаме военно присъствие край границите ни в региона“ , заяви Столтенберг.  Виктор Турмаков", "date": "2017-06-22", "title": "The Baltic Times: НАТО ще следи от близо руско-китайско-беларуските учения край границите на Балтийските републики"}
{"url": "http://www.focus-news.net/news/2017/06/22/2407601/emil-dimitrov-obedineni-patrioti-neka-razshirim-obhvata-na-fiskalniya-kontrol-za-vsichki-aktsizni-stoki.html", "text": "Нека разширим обхвата на фискалния контрол за всички акцизни стоки. Това каза народният представител от ПГ на  „Обединени патриоти“ Емил Димитров по време на дебатите по промените в Данъчно-осигурителния процесуален кодекс (ДОПК), които засилват ефективността на административното сътрудничество между данъчните администрации, предаде репортер на Агенция „Фокус“. Във връзка с контрола върху движението на стоки с фискален риск по отношение на акцизните стоки, Димитров коментира: „Нека да разширим този обхват по отношение на всички акцизни стоки, за да сме сигурни, че приходите от бюджета ще бъдат добре“, коментира Емил Димитров. Той обясни, че горива, алкохол и цигари са приходите на бюджета с най-голям относителен дял. По думите му в тази връзка между първо и второ четене трябва да се направят предложения. \r\nДеница КИТАНОВА", "date": "2017-06-22", "title": "Емил Димитров, „Обединени патриоти“: Нека разширим обхвата на фискалния контрол за всички акцизни стоки"}
{"url": "http://www.focus-news.net/news/2017/06/22/2407612/zam-kmetat-na-smolyan-venera-arachkova-za-treta-poredna-godina-obshtinata-e-s-izryaden-finansov-otchet.html", "text": "Сметната палата завери без резерви Годишния финансов отчет на Община Смолян за 2016 г. Това съобщиха от пресцентъра на Община Смолян. „Финансовият отчет дава вярна и честна представа за финансовото състояние и имуществото на Община Смолян към 31 декември 2016 г., в съответствие с приложимата обща рамка за финансово отчитане”, се казва в Независимото одитно становище. \"За трета поредна година Община Смолян е с изряден финансов отчет\", съобщи зам.-кметът по финансите Венера Аръчкова по време на публичното обсъждане на изпълнението на бюджета на Община Смолян за 2016 г., което се проведе в зала 247 на идминистрацията. Окончателният одитен доклад с №0400321516 е приет с Решение №121 от 31 май 2017 г. на Сметната палата, посочи Аръчкова. \r\nОбсъждането беше открито от общинския съветник Стоян Иванов – председател на Комисията по финанси в ОбС – Смолян, натоварен с тази задача от председателя на ОбС инж. Димитър Кръстанов. Общественото обсъждане е обявено в срок от председателя на Общинския съвет, но е поредното, към което гражданите на Смолян не проявиха особен интерес.\r\nЗам.-кметът по финансите представи пред присъстващите отчета за изпълнението на бюджета и извънбюджетните сметки и фондове, както и  отчета за състоянието  на общинския дълг към 31 декември 2016 г. на община Смолян.\r\nСобствените приходите на Община Смолян към 31 декември 2016г. са в размер на 9 764 635 лева, които представляват 69.06% изпълнение спрямо годишния план.\r\nВзаимоотношения с Централния бюджет са следните: Общата субсидия за държавни дейности е 16 379 821. Общата изравнителна субсидия е 2 000 000 лв., в това число за  зимно поддържане – 860 100 лв. Целевата субсидия за капиталови разходи е 4 367 400, а целевите трансфери от Централния бюджет по параграф 31-18 са в размер на 191 959 лв., а по параграф 31-28 /превози/ 749 0266 лв.\r\nОбобщено, общият размер на взаимоотношенията с държавно делегирания бюджет е в размер на 23 688 266 лв., посочи Аръчкова. В отчета на СЕС по оперативните програми, трансферите са отразени по параграф 63-01 и са в размер на 3 069 278 лв. В тях влизат оперативните програми: „Човешки ресурси”, „Техническа помощ”, „Добро управление”, „Регионално развитие”, „Наука и образование”, „Наука и образование за интелигентен растеж”, „Региони в растеж” и „Фонд за европейско подпомагане на нуждаещи се лица”.\r\nПо параграф „ Погашения по дългосрочни заеми” са изплатени 958 531. Платена е и главницата по дългосрочния кредит към ТБ „Инвестбанк” АД в размер на 6 600 016 лв., както и средства  по оперативни програми.\r\nРазходите по отчет към 31 декември 2016 г. са в размер на 40 022 614 лв. Наличното салдо по бюджетните сметки на община Смолян в края на отчетения период е \r\n3 390 003 лв. и 105 693 лв. наличност в лева равностойност по валутни сметки. Салдото към 31 декември 2016 г. за извънбюджетните сметки по проекти е 467 458 лв. \r\nСборният отчет за изпълнението на бюджета на община Смолян включва изпълнението на бюджета на общинска администрация и 28 броя второстепенни разпоредители с бюджетни кредити. \r\nОтчетът на община Смолян е качен на сайта на Общината и може да се види от гражданите.", "date": "2017-06-22", "title": "Зам.-кметът на Смолян Венера Аръчкова: За трета поредна година Общината е с изряден финансов отчет"}
{"url": "http://www.focus-news.net/news/2017/06/22/2407604/parlamentat-prie-promeni-v-dopk-zasilvashti-efektivnostta-na-administrativnoto-satrudnichestvo-mezhdu-danachnite-administratsii.html", "text": "Парламентът прие на първо четене  промени в Данъчно–осигурителния процесуален кодекс (ДОПК), които засилват ефективността на административното сътрудничество между данъчните администрации, предаде репортер на Агенция „Фокус“. „За“ законопроекта гласуваха 102  народни представители, „против“ - 80 , „въздържали се“ - 3, с което той бе приет на първо четене. В законопроекта е заложено, засилването на ефективността между тези администрации да стане чрез разширяване  на обхвата на автоматичния обмен на информация. С промените в ДОПК се създават правила за обмен на информация за предварителните трансгранични данъчни становища и предварителните споразумения за ценообразуване, издавани в държави членки на Европейския съюз.  \r\nСпоред вносителите правилата имат съществено значение за засилване на борбата с укриването на данъци и агресивното данъчно планиране. Във връзка с обмена на информация с други държави бе прието прецизиране на разпоредби за обхвата на данъчно-осигурителната информация и основанията за разкриването й. \r\nПриетият законопроект предвижда фискален контрол върху движението на стоки с висок фискален риск да се осъществява и по отношение на акцизни стоки. Засиленият контрол върху акцизните стоки се въвежда като мярка за ограничаване на сивата икономика.\r\nВ рамките на дебата секретарят на парламентарната група на „БСП за България“ Георги Търновалийски, заяви, че групата му няма да подкрепи промените в ДОПК, тъй като те са направени в грубо потъпкване на Закона за нормативните актове. Депутатът от ГЕРБ Владислав Николов заяви, че с промените в ДОПК от ГЕРБ искат и да усложнят продаването на  предприятията с данъчни задължения, които носят големи липси на бюджета. Емил Димитров от „Обединени патриоти“ посочи, че според него е необходимо да се разшири обхватът на фискалния контрол за всички акцизни стоки. \r\nДеница КИТАНОВА", "date": "2017-06-22", "title": "Парламентът прие промени в ДОПК, засилващи ефективността на административното сътрудничество между данъчните администрации"}
{"url": "http://www.focus-news.net/news/2017/06/22/2407593/filip-hamand-tereza-mey-shte-bade-na-posta-si-v-kraya-na-godinata.html", "text": "Британският министър на финансите Филип Хамънд заяви, че Тереза Мей ще остане министър-председател на страната и в края на годината, предаде Reuters.\r\nНа журналистически въпрос дали вярва, че Тереза Мей ще посрещне като министър-председател новата 2018 г. въпреки, че ще остане начело на правителство на малцинството, Хамънд отговори положително. „\r\n„Искам да ви напомня, че когато формирахме коалиция през 2010 г с либералдемократите, хората казваха, че правителството няма да издържи до коледа. Но то се оказа необикновено устойчиво“, посочи Хамънд.  Виктор Турмаков", "date": "2017-06-22", "title": "Филип Хамънд: Тереза Мей ще бъде на поста си в края на годината"}
{"url": "http://www.focus-news.net/news/2017/06/22/2407610/prof-aneliya-klisarova-ot-bsp-predlagame-ednokratna-pomosht-ot-250-lv-za-uchenitsi-v-nachalniya-kurs-na-obuchenie.html", "text": "БСП внася промени в Закона за семейните помощи за деца, с които предлагаме въвеждане на еднократна помощ от 250 лв.  за началния курс на обучение. Това каза на брифинг в НС народният представител от ПГ на „БСП за България“ проф. Анелия Клисарова, предаде репортер на Агенция „Фокус“. Според проф. Клисарова за това са необходими около 30 млн. лв. допълнително в бюджета годишно. Тя поясни, че БСП иска да помогне на родителите да изпращат децата си на училище. „Бедността и социалното разслоение на нашето общество е факт, 22 % от населението живее под прага на минимума“, коментира проф. Клисарова. Тя посочи, че 36 % от децата на България нямат възможност да си купят книга. „Дори една книга годишно“, каза тя. По думите й  41 % от децата нямат възможност да участват в екскурзии и други платени мероприятия, а 40 % от тях не могат да си купят втори чифт обувки. „Над 6 хил. деца са отпаднали от образователната система между 1 и 4 клас. Трябва да вземем бързи, своевременни мерки“ ,заяви депутатът от БСП.\r\nДеница КИТАНОВА", "date": "2017-06-22", "title": "Проф. Анелия Клисарова: От БСП предлагаме еднократна помощ от 250 лв. за ученици в началния курс на обучение"}
{"url": "http://www.focus-news.net/news/2017/06/22/2407616/sliven-dvama-dushi-sa-zadarzhani-za-prodazhba-na-narkotichni-veshtestva-i-zaplaha-s-hladno-orazhie-na-politseyski-sluzhiteli-v-nova-zagora.html", "text": "Двама души са задържани за продажба на наркотични вещества и заплаха с хладно оръжие на полицейски служители в Нова Загора. Това съобщиха от ОДМВР - Сливен. Двамата са задържани в момент на продажба на наркотични вещества при операция на полицията в Нова Загора. Акцията е осъществена в квартал “Шести” от служители на РУ - Нова Загора и Зонално жандармерийско управление - Бургас и е в рамките на разпоредените от ръководството на МВР мерки по противодействие на битовата престъпност. \r\nПолицейските служители влизат в квартала малко след 21.00 часа вчера и в хода на операцията установяват в лек автомобил “Ланчия” 28-годишен мъж с инициали А. Р. и 32-годишен мъж с инициали И. Ч. При проверката А. Р е оказал съпротива, като е използвал нож, който е насочил към униформените служители. Извършено е претърсване и изземване при условията на неотложност с последващо съдебно одобрение. В хода на процесуално-следствените действия в А. Р. и в автомобила са намерени и иззети пликчета, съдържащи наркотични вещества от различен вид. Двамата са криминално проявени, задържани са за 24 часа. Работата по случая продължава под надзора на Окръжна прокуратура - Сливен.", "date": "2017-06-22", "title": "Сливен: Двама души са задържани за продажба на наркотични вещества и заплаха с хладно оръжие на полицейски служители в Нова Загора"}
{"url": "http://www.focus-news.net/news/2017/06/22/2407613/blagoevgrad-vremenno-e-ogranicheno-dvizhenieto-po-pat-iii-198-petrich-parvomay-pri-izhoda-na-petrich-poradi-patnotransportno-proizshestvie.html", "text": "Временно е ограничено движението по път III-198 Петрич - Първомай, при изхода на Петрич, поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2017-06-22", "title": "Благоевград: Временно е ограничено движението по път III-198 Петрич - Първомай, при изхода на Петрич, поради пътнотранспортно произшествие"}
{"url": "http://www.focus-news.net/news/2017/06/22/2407617/kaloyan-pargov-bsp-sofiya-stolichna-obshtina-izpolzva-obshtestveniya-interes-kato-paravan-zad-koyto-skriva-korporativen-interes.html", "text": "Компенсирането на любимци от частни фирми не е обществен интерес. Това заяви лидерът на БСП – София и председател на групата на социалистите в Столичния общински съвет (СОС) Калоян Паргов по повод внесения доклад за удължаване на концесионния договор на частния превозвач \"Карат-С\" с нови до две години, съобщиха от пресцентъра на БСП – София. Тази точка е в дневния ред на сесията на СОС и предстои да бъде гласувана от общинските съветници в четвъртък. Преди малко повече от месец заместник-кметът по транспорта Евгени Крусев внесе подобен доклад за удължаване на концесионния договор на \"Карат-С\". Той обаче беше отхвърлен от общинските съветници при гласуването на сесията на 18-и май.\r\n\"Иска ми се да припомня на сегашните вносители на доклада за удължаване на договора на частния превозвач \"Карат-С\", а и на заместник-кмета по транспорта Евгени Крусев, един факт от дългата история, приличаща на истинска сага, от раздаването на линиите в столичния автотранспорт на концесия на частни превозвачи. Става дума за един запис, който струва главата на един заместник-кмет – Велизар Стоилов\", каза Калоян Паргов. \"Разбираемо е Евгени Крусев и другите двама общински съветници, които сега внасят доклада, да не са наясно с тази история, защото са нови. Но това в никакъв случай не ги оправдава в ситуацията с поредния опит за удължаване на договора на \"Карат-С\". Единият от сегашните вносители на доклада дори беше част от БСП по онова време, за което говоря. Беше активен младежки деятел. Десетина години по-късно той самият внася доклад за напълно излишно удължаване на концесионен договор в автотранспорта\".\r\nКалоян Паргов критикува остро и работата на администрацията в Столична община. \"Интересно, сега ли се сетиха, че тази година изтича договор, сключен още през 2008-а\", попита риторично председателят на групата на социалистите в СОС. \"Договор за най-скъпия превоз! Договор, който години наред беше трън в очите на всички. И то с право, тъй като цената, на която Столична община беше позволила на \"Карат-С\" да извършва превози беше чувствително по-висока от тази на общинския автотранспорт. И тук изобщо няма да споменавам обвързаностите на собственика на тази фирма с една политическа сила. Няма да говоря и за скандала, свързан с прословутото разпределение на междуградските линии, който се развихри по време на кампанията за предсрочните парламентарни избори през март тази година. Няколко години продължи сагата и съдебния спор точно за разпределението на тези линии. А сега правото да извършва превози по тях получи един лидер на партийна структура в град, близо до София, който в момента е народен представител от управляващата политическа сила. А сега бих искал да знам дали Столична община се опитва да компенсира другия любимец, оправдавайки тази компенсация с обществен интерес?\".\r\nКалоян Паргов припомни също, че има доклад на Сметната палата след одита на Центъра за градска мобилност (ЦГМ), който в близо 200 страници дава подробни указания и констатации за определени нарушения, включително и за подобно удължаване на договори. \"На страница 122 от този доклад на Сметната палата пише, че трябва да има становище на областния управител по случая с предложението за удължаване на договора на \"Карат-С\". Към внесения доклад от Ваня Тагарева и Симеон Славчев не виждам такова. Затова си направих труда да попитам директно областния управител дали е давал становище. Той каза, че са му били обещали да го попитат, но не са го направили. Подобни действия от страна на управляващите в Столична община са демонстрация на чувство за безнаказаност и безхаберие\", каза Калоян Паргов.\r\nСпоред него управляващите в Столична община използват обществения интерес като параван, зад който скриват корпоративен интерес. \"Ако вносителите на доклада бяха последователни и имаха поне малко останал морал, нямаше да поставят подписите си под подобен документ, каза още председателят на групата на БСП Лява България в СОС. – Защото тези над 30 милиона може да ги дадем на Столичен автотранспорт, за закупуване на нови автобуси, вместо да ги предоставим на частен превозвач\".", "date": "2017-06-22", "title": "Калоян Паргов, БСП - София: Столична община използва обществения интерес като параван, зад който скрива корпоративен интерес"}
{"url": "http://www.focus-news.net/news/2017/06/22/2407619/negovo-sveteyshestvo-balgarskiya-patriarh-neofit-i-chlenovete-na-svetiya-sinod-blagosloviha-nachaloto-na-vazstanovyavaneto-na-dvortsoviya-paraklis-v-dvoretsa-vrana.html", "text": "На 14 юни, в навечерието на своя 80-ти рожден ден, Негово Величество Цар Симеон II даде официална вечеря в Двореца \"Врана\" за Негово Светейшество Българския патриарх Неофит и членовете на Светия Синод на Българската православна църква. Това съобщиха от пресофиса на Негово Величество Цар Симеон II.\r\nЗаедно със Светейшия патриарх присъстваха св. синодалните митрополити – Сливенски Йоаникий, Великотърновски Григорий, Ловчански Гавриил, Пловдивски Николай, Доростолски Амвросий, Западно- и Средноевропейски Антоний, Варненски и Великопреславски Йоан, Неврокопски Серафим, Русенски Наум, Старозагорски Киприян, както и главният секретар на Св. Синод епископ Герасим.\r\nПреди официалната вечеря с особена тържественост Негово Светейшество и членовете на Св. Синод извършиха нарочен молебен с предвидените прошения при поставяне началото на възстановяването на разрушения през 1946 г. православен параклис в сградата на Царския дворец Врана, посветен на небесния покровител на блаженопочившия Цар Борис III – Св. равноапостолен Цар Борис Покръстител.\r\nПараклисът, чието помещение все още е запазено съобразно православните канони, е бил еднокорабен храм с престол, посветен на Св. цар Бориса. Понастоящем проектът предвижда още два странични (южен и северен) престоли, посветени съответно на Св. Симеона Стълпник и Св. Иоана Рилски Чудотворец.\r\nНегово Светейшество и Високопреосвещените митрополити тържествено пренесоха иконата на Светия благоверен Цар Борис Покръстител в сградата на Царския дворец Врана. Тази сребърна икона с обков е била специалния дар на Българската православна църква при миропомазването на тогавашния престолонаследник Княз Борис Търновски през 1896 г., както свидетелства и надписът в църковно-славянски стил върху тази свещена реликва. След 1946 г. иконата е съхранявана в Синодалния параклис, носещ името на всебългарския покръстител, а със синодалното решение да се върне отново в Двореца Негово Светейшество пожела от името на Върховната църковна управа иконата да остане на вечни времена за молитвен спомен и благословение над цялото Царско семейство.", "date": "2017-06-22", "title": "Негово Светейшество Българския патриарх Неофит и членовете на Светия Синод благословиха началото на възстановяването на дворцовия параклис в Двореца \"Врана\""}
{"url": "http://www.focus-news.net/news/2017/06/22/2407620/ria-novosti-rusiya-smyata-unishtozhavaneto-na-iztrebitelya-na-siriya-na-18-yuni-za-narushenie-na-mezhdunarodnoto-pravo.html", "text": "Прессекретарят на руското МВнР Мария Захарова заяви, че страната разглежда унищожаването на сирийския самолет Су-22 от авиацията на американската коалиция, действаща в страната,  случило се на 18 юни, като неуважение на устава на ООН, което изисква щателно разследване, предаде  РИА Новости.\r\n„Русия разглежда подобни акции като крещящи нарушения на международното право, принципите на суверенитета и териториалната цялост на Сирия и неуважение към устава на ООН“, посочи Захарова.\r\n„Искаме провеждане на щателно разследване на американското командване около споменатото  произшествие и предприемането на необходимите мерки за недопускане на повторения на подобни ситуации в бъдеще“, добави тя.  Виктор Турмаков", "date": "2017-06-22", "title": "РИА Новости: Русия смята унищожаването на изтребителя на Сирия на 18 юни за нарушение на международното право"}
{"url": "http://www.focus-news.net/news/2017/06/22/2407615/georgi-gyokov-v-parlamentarnata-grupa-na-bsp-razglezhdame-i-vaprosa-pri-vazmozhnost-na-byudzheta-ednokratnite-pomoshti-za-uchenitsi-da-se-razprostrat-pone-do-8-klas.html", "text": "В парламентарната група на БСП разглеждаме и въпроса при възможност на бюджета еднократните помощи  да сe разпрострат поне до 8 клас. Това каза народният представител от ПГ на „БСП за България“ Георги Гьоков  по време на брифинг в Народното събрание, предаде репортер на Агенция „Фокус“.  Във връзка с промени в Закона за семейните помощи за деца, с които БСП предлага въвеждане на еднократна помощ от 250 лв.  за началния курс на обучение, Гьоков коментира:  „Предложението е ясно. На фона на всички замразени социални плащания, мисля, че то е добро. Може би на дневен ред е подоходният критерий да се разгледа“, коментира той. По думите му от гледна точка на социалното подпомагане, трябва да се подпомагат семейства, които са в по-неравностойно положение от останалите. Гьоков посочи, че от това предложение на БСП ще се възползват българските семейства и по-спокойно ще посрещнат първия учебен ден на своите деца. \r\nДепутатът от БСП обясни, че с отхвърлянето на законопроекта на БСП за преизчисляване на пенсиите и този за жестомимичния език, няма надежди за подкрепа от мнозинството. „Ние ще продължим да настояваме, защото това са основни неща. С инфлацията и увеличаването на средствата за живот, трябва да се увеличават социалните помощи“, коментира той и обърна внимание, че по време на управлението на ГЕРБ тези плащания са замразени. \r\nДеница КИТАНОВА", "date": "2017-06-22", "title": "Георги Гьоков: В парламентарната група на БСП разглеждаме и въпроса при възможност на бюджета еднократните помощи за ученици да сe разпрострат поне до 8 клас"}
{"url": "http://www.focus-news.net/news/2017/06/22/2407624/hokey-na-led-sergey-bobrovski-be-obyaven-za-nay-dobar-vratar-prez-sezon-201617-v-nhl-na-sasht.html", "text": "Сергей Бобровски от Кълъмъс бе признат за най-добър вратар на Националната хокейна лига на САЩ през сезон 2016/2017 г. и бе награден по време на тържествена церемония в Лас Вегас, предаде РИА Новости.\r\nПрез изминалия сезон Бобровски отрази 93,1% от ударите към вратата, което помогна на отбора му да постигне най-добрия резултат в клубната си история. Виктор Турмаков", "date": "2017-06-22", "title": "Хокей на лед: Сергей Бобровски бе обявен за най-добър вратар през сезон 2016/17 в НХЛ на САЩ"}
{"url": "http://www.focus-news.net/news/2017/06/22/2407622/blagoevgrad-dvama-dushi-sa-zaginali-sled-katastrofa-na-patya-mezhdu-petrich-i-selo-zlatarevo.html", "text": "Двама души са загинали след катастрофа на пътя между Петрич и село Златарево. Това съобщиха от ОДМВР - Благоевград. Около 10.20 часа днес е получен сигнал за тежко ПТП. По първоначална информация лек автомобил „Нисан“, движещ се от Петрич към село Златарево, е предприел завиване на ляво за навлизане в крайпътен имот, като в този момент в лявата му част се е ударил, движещ се зад него мотоциклет „БМВ“ с 37-годишен водач, който не е съумял да намали скоростта си. В резултат на инцидента, са загинали водачът на мотоциклета и спътникът му, който е на 15 години. И двамата са от град Петрич. Движението на ППС се регулира от намиращите се на място полицейски служители.", "date": "2017-06-22", "title": "Благоевград: Двама души са загинали след катастрофа на пътя между Петрич и село Златарево"}
{"url": "http://www.focus-news.net/news/2017/06/22/2407623/varna-evrodeputatat-emil-radev-podkrepi-nauchnite-biblioteki.html", "text": "Българският евродепутат Емил Радев, ЕНП/ГЕРБ, се срещна с представители на LIBER, най-голямата мрежа от научни библиотеки в Европа, която представлява изследователите и изследователските интереси. Това съобщиха от пресцентъра на ПП ГЕРБ – Варна. По време на срещата Радев обсъди с представителите на LIBER текущата реформа на авторското право в ЕС. Тя предвижда модернизирана рамка от изключения и ограничения, която да позволи на изследователите да се възползват от наличието на по-ясно правно пространство. Целта е да се  използват новаторски изследователски средства за извличане на информация от текст и данни. „В ЕС научните организации – университети, библиотеки и научни институти, се сблъскват с правна несигурност относно степента, до която могат да извличат съдържание при извличането на информация от текст и данни. Това засяга особено случаите, когато не е предвидено приложимо изключение или ограничение и когато се изисква разрешение от носителите на права, за да се предприемат такива действия“, заяви Емил Радев.\r\nНовите технологии позволяват на научните изследователи да обработват големи обеми информация, за да придобият нови знания и да разкрият нови тенденции. Докато технологиите за извличане на информация от текст и данни преобладават в цифровата икономика, широко разпространено е схващането, че извличането на информация от текст и данни може да бъде от особено голяма полза за научноизследователската общност и така да насърчи новаторството. С реформата в авторското право, която се обсъжда в ЕП, се цели подобряване на усвояването на текст и извличане на данни в ЕС за изследователска среда.\r\nПредстои да бъдат обсъдени множеството изменения, направени от ЕП, с оглед постигане на компромисно решение по окончателния текст на директивата.", "date": "2017-06-22", "title": "Варна: Евродепутатът Емил Радев подкрепи научните библиотеки"}
{"url": "http://www.focus-news.net/news/2017/06/22/2407625/aktsenti-v-predavaneto-magiyata-na-strandzha-na-radio-fokus-burgas.html", "text": "В навечерието на Еньовден в предаването „Магията на Странджа” на Радио „Фокус“ - Бургас ще ви разкажем за уникалния обичай „Еньова буля“, съхранен и до днес в странджанските села. Защо на Еньовден младите моми преправят на булка малко момиченце с надежда за берекет и плодородие, от къде води началото си традицията и защо се вярва, че именно на този ден от годината лековитата сила на билките е най-могъща? Това ще попитаме етнолога д-р Иглика Мишкова от Етнографския институт с музей при БАН. Ще гостуваме и на средецкото село Факия, където обичаят се изпълнява на всеки Еньовден. Какво е да си еньова буля и как група жени от селото ще представят ритуала на фестивал в Стара Загора ще ни разкаже Милка Финчева, която ръководи групата. Всичко това заедно с хубава странджанска музика предстои в предаването „Магията на Странджа“ на вълните на Радио „Фокус“ 106,5 FM за Бургас и 99,4 FM за Созопол. Водещ е Евелин Цанева.", "date": "2017-06-22", "title": "Акценти в предаването „Магията на Странджа” на Радио „Фокус“ - Бургас"}
{"url": "http://www.focus-news.net/news/2017/06/22/2407628/veliko-tarnovo-v-grada-shte-se-provede-vtoroto-redovno-zasedanie-na-saveta-na-detsata-ot-24-do-26-yuni.html", "text": "Второто редовно заседание на Съвета на децата ще се проведе от 24 до 26 юни 2017 г. в град Велико Търново. Това съобщиха от пресцентъра на Община Велико Търново. Старата столица на България ще събере представителите на младите хора, които формират детския консултативен орган към председателя на Държавната агенция за закрила на детето. \r\nОфициалното откриването на срещата ще се състои 24 юни, от 13.00 часа, в залата на Общинския съвет в Община Велико Търново. Председателят и заместник-председателят на ДАЗД г-жа Офелия Кънева и д-р Валентин Димитров ще приветстват членовете на Съвета. Към тях ще се присъединят заместник-министрите на труда и социалната политика г-жа Росица Димитрова, на образованието и науката г-жа Деница Сачева, на младежта и спорта г-жа Ваня Колева и на културата г-н Румен Димитров. Домакин ще бъде кметът инж. Даниел Панов. \r\nВ дневния ред на тридневното заседание е предвидено обсъждането на теми, свързани с гарантиране на гражданските права и отговорности на децата и младите хора, превенция на насилието и агресията в училище, както и необходимостта от промени в Наредбата за приобщаващото образование.\r\nСъветът на децата ще планира бъдещите си инициативи – за лятната ваканция, за продължаване на инициативата „Деца помагат на деца“, насочена към подкрепа на момчетата и момичетата от резидентните услуги, реализиране на кампанията „Панаир на професиите“.", "date": "2017-06-22", "title": "Велико Търново: В града ще се проведе второто редовно заседание на Съвета на децата от 24 до 26 юни"}
{"url": "http://www.focus-news.net/news/2017/06/22/2407618/plovdiv-predstoi-operatsiya-na-momicheto-blasnato-ot-lek-avtomobil-na-peshehodna-pateka-po-bul-vasil-aprilov-nyama-opasnost-za-zhivota.html", "text": "Предстои операция на крака на 18-годишното момиче, което бе блъснато от лек автомобил на пешеходна пътека по бул. „Васил Априлов” в Пловдив. Това съобщиха за Радио „Фокус” Пловдив от Университетска болница, където е настанена пострадалата. Инцидентът стана преди два дни. Девойката е с фрактури на подбедрицата. Няма опасност за живота ѝ.\r\nЦветана ТОНЧЕВА", "date": "2017-06-22", "title": "Пловдив: Предстои операция на момичето, блъснато от лек автомобил на пешеходна пътека по бул. „Васил Априлов”, няма опасност за живота ѝ"}
{"url": "http://www.focus-news.net/news/2017/06/22/2407627/vidin-s-15-sm-se-e-ponizhilo-nivoto-na-reka-dunav-v-uchastaka-v-rayona-na-grada.html", "text": "С 4 см се е понижило нивото на река Дунав в началото на българския участък на реката при Ново село, водният стоеж там е 123 см, съобщиха от местната Хидрометеорологична станция. Край Видин измереното понижение е с 15 см, водният стоеж на реката е 159 см. 181 см е нивото на Дунав край Лом, за последното денонощие е регистрирано понижение от 23 см. Температурата на водата е 24,2 градуса край Ново село, при Оряхово е 24,8 градуса.", "date": "2017-06-22", "title": "Видин: С 15 см се е понижило нивото на река Дунав в участъка в района на града"}
{"url": "http://www.focus-news.net/news/2017/06/22/2407629/mvr-dvama-mazhe-za-zadarzhani-pri-spetsoperatsiya-v-kvartal-na-nova-zagora-za-razprostranenie-na-narkotitsi-i-nezakonna-targoviya-s-tyutyunevi-izdeliya.html", "text": "Служители на РУ-Нова Загора и жандармеристи са провели специализирана полицейска операция снощи в квартал на Нова Загора. Акцията е била насочена срещу  разпространението на наркотични вещества и незаконната търговия с тютюневи изделия. Това съобщиха от пресцентъра на МВР. \r\nМалко след 21.00 часа снощи униформените са извършили проверка на лек автомобил „Ланчия“, в който са пътували А.Р. (28 г.) и И.Ч. (32г.), и двамата от Нова Загора. При извършената проверка А.Р. оказал съпротива, насочил и нож към полицаите. Това наложило при задържането му да бъдат употребени помощни средства. В хода на предприетите процесуално – следствени действия у А.Р и в колата са открити пликчета, съдържащи наркотични вещества от различен вид. Двамата задържани са криминално проявени. Работата по случая продължава под надзора на Окръжната прокуратура.", "date": "2017-06-22", "title": "МВР: Двама мъже за задържани при спецоперация в квартал на Нова Загора за разпространение на наркотици и незаконна търговия с тютюневи изделия"}
{"url": "http://www.focus-news.net/news/2017/06/22/2407614/filip-hamand-nesigurnostta-okolo-brekzit-vredi-na-biznes-investitsiite.html", "text": "Британският министър на финансите Филип Хамънд заяви, че сериозни количества бизнес-инвестиции биват отлагани заради несигурността около резултата от преговорите за Брекзит, затова и Великобритания иска яснота колкото се може по скоро относно процеса на излизането ѝ от Европейския съюз, предаде Reuters.\r\n„Няма да има знак за облекчение от бизнеса, ако не успеем да получим ранно споразумение относно подготовката за прехода“, заяви Хамънд. „Има голямо количество бизнес-инвестиции, които са отложени докато бизнеса не види повече яснота относно резултата от преговорите. Колкото по-рано успеем да дадем сигурност на бизнеса, толкова по-бързо ще получим и инвестиции от него“, добави той.\r\nХамънд посочи, че британците искат Брекзит, който защитава работните места и техния жизнен стандарт.  Виктор Турмаков", "date": "2017-06-22", "title": "Филип Хамънд: Несигурността около Брекзит вреди на бизнес-инвестициите"}
{"url": "http://www.focus-news.net/news/2017/06/22/2407626/hristian-mitev-obedineni-patrioti-shte-podkrepi-filosofiyata-na-apk-no-shte-vnesem-promeni-mezhdu-parvo-i-vtoro-chetene-v-chastta-za-darzhavnite-taksi.html", "text": "„Обединени патриоти“ ще подкрепи философията на АПК, но ще внесем промени между първо и второ четене в частта за държавните такси. Това каза народният представител от ПГ на „Обединени патриоти“ Христиан Митев по време на дебата Административнопроцесуалния кодекс (АПК), предаде репортер на Агенция „Фокус“. „За съжаление обаче, остава проблемът с държавните такси и с промените, които се въвеждат там. Увеличаваме таксите в пъти и за физически лица, и за юридически“, коментира той. Според него мотивите, че ще се съберат повече приходи в бюджета, са необосновани за въвеждане на по-високите такси.  \r\nДеница КИТАНОВА", "date": "2017-06-22", "title": "Христиан Митев: „Обединени патриоти“ ще подкрепи философията на АПК, но ще внесем промени между първо и второ четене в частта за държавните такси"}
{"url": "http://www.focus-news.net/news/2017/06/22/2407621/plovdiv-21-godishen-mazh-e-ubil-55-godishniya-si-bashta.html", "text": "21-годишен мъж е убил 55-годишния си баща. Това съобщиха от пресцентъра на МВР. 21-годишният е криминално проявен мъж и е син на жертвата. Сигналът за открито безжизнено тяло на 55-годишния мъж в апартамента му на ул. “Ландос” в Пловдив е бил подаден тази сутрин около 01.00 часа. На местопроизшествието веднага са пристигнали полицейски екипи и съдебен лекар. При първоначалния оглед е било установено, че смъртта на пловдивчанина е настъпила от нанесени прободни рани в областта на гърдите. \r\nВеднага са стартирали процесуално-следствените действия, в които са се включили служители на отдел „Криминална полиция”, Базовата научно-техническа лаборатория към областната дирекция и Шесто районното управление. В хода им е бил установен и задържан извършителят на тежкото престъпление – на 21 години, син на жертвата, криминално проявен. Според първоначалната информация, фаталните удари с нож са последвали след скарване между двамата.\r\nПо случая е образувано досъдебно производство, работата по документирането му продължава под наблюдението на Окръжна прокуратура – Пловдив.", "date": "2017-06-22", "title": "Пловдив: 21-годишен мъж е убил 55-годишния си баща"}
{"url": "http://www.focus-news.net/news/2017/06/22/2407607/reuters-ima-golyam-shans-demokratichnata-yunionistka-partiya-da-sklyuchi-sporazumenie-s-tereza-mey-do-29-yuni-2017-godina.html", "text": "Депутатът от северноирландската Демократична юнионистка партия (ДЮП) Джефри Доналдсън заяви, че има наистина голям шанс британския министър-председател Тереза Мей да сключи споразумение да следващия четвъртък (29 юни) с неговата партия за подкрепа на нейната Консервативна партия, предаде  Reuters.\r\nНа въпрос по време на интервю по радиото какви са шансовете за сключване на споразумение Доналдсън посочи, че те са добри и добави, че „колкото по-скоро, толкова по-добре“. \r\n„Министър-председателят действа по споразумението. Ние приветстваме това и смятам, че се придвижваме напред“, посочи депутатът.  Виктор Турмаков", "date": "2017-06-22", "title": "Reuters: Има голям шанс Демократичната юнионистка партия да сключи споразумение с Тереза Мей до 29 юни 2017 година"}
{"url": "http://www.focus-news.net/news/2017/06/22/2407630/veliko-tarnovo-s-14-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 14 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 151 см. Температурата на водата e 24.2 градуса.\r\nДнес ще преобладава слънчево време. След обяд над източните райони от участъка ще се развива купеста и купесто-дъждовна облачност, ще превали и прегърми. Ще духа слаб до умерен запад-северозападен вятър. Максималните температури ще са между 30° и 35°. През нощта ще преобладава ясно време, утре ще е предимно слънчево с временни увеличения на облачността. Максимални температури 32° – 36°.", "date": "2017-06-22", "title": "Велико Търново: С 14 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/06/22/2407635/oon-naselenieto-na-zemyata-kam-2050-g-shte-nadvishi-98-mlrd-dushi.html", "text": "В новия доклад на отдела на ООН по икономическите и социалните въпроси се сочи, че  към 2050 г. населението на земята ще достигне до 9,8 млрд. души, а пред 2100 г. до 11,2 млрд., въпреки понижаването на равнищата на раждаемост, предаде ТАСС.\r\nСъгласно изследването ръстът на населението на планетата става заради 47-те най-слабо развити държави, в които равнището на раждаемост е 4,3 деца на жена. Общото количество на жителите на тези държави, съставящо днес един милиард, към 2015 г. ще достигне до 1,9 млрд. \r\n„При сегашния ежегоден ръст на населението от 83 млн. души, ние очакваме запазване на тази тенденция, дори отчитайки, че раждаемостта по света продължава да спада“, сочат авторите на доклада. Падането на равнището на раждаемостта те свързват със застаряването на световното население. Понижаването на равнището на раждаемост се наблюдава и в Африка: ако през периода 2000-2005 г. той е 5,1 деца на жена, то в момента е 4,7.  Виктор Турмаков", "date": "2017-06-22", "title": "ООН: Населението на Земята към 2050 г. ще надвиши 9,8 млрд. души"}
{"url": "http://www.focus-news.net/news/2017/06/22/2407634/spetsializirana-prokuratura-povdigna-obvineniya-za-podkupi-na-trima-sluzhiteli-ot-mitnichesko-byuro-neftohimicheski-kombinat-kam-mitnitsa-burgas.html", "text": "Специализирана прокуратура повдигна обвинения на трима служители от Митническо бюро „Нефтохимически комбинат“ към Митница „Бургас“ за участие в престъпен сговор за получаване на подкупи. Това съобщиха от пресцентъра на Апелативна специализирана прокуратура. Те са задържани на 20 юни 2017 г. при специализирана операция на ГДБОП и Специализираната прокуратура.\r\nСпоред събраните до момента доказателства в началото на 2016 г. те са се сговорили да искат и получават дребни суми от всеки шофьор на автоцистерна, който е искал да мине бързо през пункта. Точната сума на подкупите, които служителите са получили, предвид огромния брой камиони, преминаващи всекидневно през пункта, е в процес на уточняване.\r\nВ рамките на разследването са разпитани десетки свидетели, имащи отношение към корупционната практика. Използвани са и СРС, които разкриват методите на престъпна дейност на митническите служители.\r\nС постановления на прокурор от Специализирана прокуратура на двама от обвинените е наложено прокурорско задържане. На третия участник в престъпния сговор (престъпление по чл. 321, ал. 6) е наложена парична гаранция.\r\nДнес, 22 юни 2017 г., Специализираната прокуратура ще поиска от Специализирания наказателен съд да наложи мярка за неотклонение „Задържане под стража“ на двамата задържани от прокуратурата митнически служители заради наличие на опасност да се укрият или да извършат друго престъпление.", "date": "2017-06-22", "title": "Специализирана прокуратура повдигна обвинения за подкупи на трима служители от Митническо бюро „Нефтохимически комбинат“ към Митница „Бургас“"}
{"url": "http://www.focus-news.net/news/2017/06/22/2407636/narodnite-predstaviteli-ot-bsp-za-balgariya-kristian-vigenin-i-dimitar-danchev-vnesoha-zakonoproekt-za-izmenenie-na-zakona-za-privatizatsiya-i-sledprivatizatsionen-kontrol.html", "text": "Народните представители от „БСП за България“ Кристиан Вигенин и Димитър Данчев внесоха в деловодството на НС Законопроект за изменение на Закона за приватизация и следприватизационен контрол (ЗПСК), съобщиха от пресцентъра на НС на БСП. Повод за промените стана приватизацията на Дипломатически клуб в Бояна, въпреки че Агенцията за дипломатически имоти в страната, собственик на имота, е в забранителния списък. Според мотивите на законопроекта, ЗПСК още със самото си приемане въвежда ограничения за приватизация на някои структуроопределящи за икономиката на страната дружества, като е създаден специален ред на публичност и допълнителен обществен контрол. Според народните представители от левицата порочното и превратно тълкуване на закона е довело до сключване на сделки за приватизация при очевидно нарушаване на волята на законодателя. „Грешната логика на прилагане на действащия към момента закон не може да се приеме за нормална. Абсурдно е да се приеме, че макар дадено предприятие да присъства в забранителния списък, може без съгласие на НС, най-апетитните части от него (под формата на „обособени части“) да бъдат продавани без знанието и санкцията на НС“, подчертават вносителите.\r\nС приемането на предложените промени ще стане невъзможно предприятия да бъдат разпродавани на парче, без санкцията на НС.", "date": "2017-06-22", "title": "Народните представители от „БСП за България“ Кристиан Вигенин и Димитър Данчев внесоха Законопроект за изменение на Закона за приватизация и следприватизационен контрол"}
{"url": "http://www.focus-news.net/news/2017/06/22/2407633/pencho-milkov-bsp-razmerat-na-taksite-v-promenite-v-apk-sledva-da-bade-po-dobre-argumentiran.html", "text": "Едно уведомяване по електронна поща, или смс би създало първоначално доста проблеми, тъй като не е еднакво състоянието на техническата база на участниците в процеса. Това каза народният представител от БСП Пенчо Милков по време на дебатите по промените в Административнопроцесуалния кодекс, предаде репортер наАгенция „Фокус“. „С оглед принципа за електронното управление като цел в държавната администрация, с новите обществени отношения и дигитализацията на обществото е съвсем нормално законодателят да търси начин съдебната система да не остане в миналото“, обясни той. „Предлага се мълчаливото съгласие да се превърне в принцип по посочени в специални закони случаи. Положително може да се отчете намерението това да стане постепенно, но трябва да се изрази притеснение, че първоначално липсата на практика както в гражданите и техните администрации, така и в самите административни органи, ще доведе до сериозно объркване“, посочи Пенчо Милков. „Основният въпрос с държавните такси- логично е да предизвика най-сериозен и широк обществен дебат“, коментира народният представител. По думите му дълго време вратата на административното правосъдие е била много по-широко отворена, отколкото тази на гражданския процес. „С няколко текста, включително и предвиждане на по-високи такси се цели едно разтоварване на Върховния административен съд. Крайната цел е добра, но размерът на таксите следва да бъде по-добре и правилно аргументиран и определен“, заяви Пенчо Милков. Той уточни, че на първо четене ПГ на БСП ще гласува за промените в АПК с „въздържал се“. \r\nБиляна ИВАНОВА", "date": "2017-06-22", "title": "Пенчо Милков, БСП: Размерът на таксите в промените в АПК следва да бъде по-добре аргументиран"}
{"url": "http://www.focus-news.net/news/2017/06/22/2407611/balgariya-v-svetovnite-medii-agentsiya-fokus.html", "text": "Посещението на македонския премиер Зоран Заев в София, срещите му с премиера Борисов, президента Радев и лидери на политически сили в България предизвиква вълна от коментари в Македония. \r\nПред телевизия „ТV 21“ историкът Тодор Чепреганов, известен с антибългарските си коментари заявява: „България, която призна Македония като държава, за съжаление все още не признава македонския народ като нация нито македонската култура. В България се смята, че македонският народ е български“. Според Чепреганов интересно е как премиерът Бойко Борисов ще се обърне към македонските граждани като народ или като граждани. Тодор Чепреганов смята, че с подписването на договора за добросъседство България ще използва ситуацията, за да неглижира македонския народ, език и култура. \r\nНа коренно различна позиция в изявлението си пред същата телевизия е искторикът Кендер Асани, който смята, че направеното от премиера Заев е голяма стъпка за развитие на добросъседските отношение, което трябва да се направи с Албания и Косово. „10-годишната политика на Никола Груевски предизвика конфликти и разрушаване на отношенията, при това не само на етническите и верските отношения в Македония, но и със съседните държави. Стъпката, направена в София и почитта към историческите фигури е добра и открива нови перспективи“. \r\n„ТV 21“ припомня, че инициативи за отбелязване на общите празници имаше по времето, когато министър председател на Македония беше Владо Бучковски, въпреки че идеята остана нереализирана, както и че новият Договор за добросъседство изцяло се изгражда на основата на декларацията за приятелство подписана през 1999 г., по времето на премиерите Любчо Георгиевски и Иван Костов.Телевизия „Алфа“ също се позовава на македонски историци, които смятат, че е „невъзможно  Македония и България заедно да отбелязват Илинден, тъй като историята показва, че не ги свързва“. \r\nСпоред така наречените факти, които телевизията изнася няма никаква възможност за включване на друга държава в македонските празненства, тъй като „Македония няма нищо общо, с който и да е свой съсед по повод Илинден“.\r\nПред телевизия „Алфа“ историкът Ванчо Сойчев заявява, че преди да се прилага договореното между премиерите е добре да се преценят съществуващите исторически факти. „Алфа“ отбелязва, че Заев и Борисов заедно са отдали почит на цар Самуил. Телевизия „Нова“ излъчва репортаж, в който се твърди, че в Македония има многобройни реакции на изявленията а премиера Заев за Договора за добросъседство. Телевизията припомня коментара на македонския академик и историк Блаже Ристовски, който още през 2013 г. по повод евентуалния Договор за добросъседство с България е заявил:  „българите искат да не сме македонци и да останем в миналото. Българи, да приемате, че имаме български корен и сме се родили днес като нова творба, а това няма никакъв корен“. \r\nСпоред телевизия „Нова“ академик Ристовски е бил против отбелязването на общи празници още по времето на премиера Владо Бучковски. Телевизията отбелязва, че за разлика от македонските историци българските им колеги още преди посещението на Заев в България са заявили, че Скопие трябва да престане да краде чужда история. Един от тези историци е директорът на НИМ проф. Божидар Димитров, когото телевизията определя като един от най-големите антимакедонисти в България. Телевизия „Нова“ припомня, че проф. Димитров е предложил през „Фейсбук“ няколко имена за Македония, между които и Югозападна България. Проф. Божидар Димитров е цитиран от редица интервюта в България, в които е заявил, че Македония трябва да се откаже от досегашното име, което е гръцко културно наследство и да си избере ново. \r\n***  Българското правителство предостави зелена светлина за това четири италиански изтребителя „Юрофайтър Тайфун“ временно да пазят въздушното пространство на страната, за да засилят източния фланг на НАТО, предаде  Xinhua.\r\nИталианските изтребители ще изпълняват операции от 15 юли до 15 октомври заедно с българските ВВС за прилагането на мерките за сигурност на страните членки по източния фланг на НАТО. Задачите на италианските самолети ще включват прихващане, визуална идентификация и придружаване. \r\nИзтребителите и 110 военни и персонал ще бъдат разположени на военна база „Граф Игнатиево“ северно от българския град Пловдив.\r\n***  Македонската опозиционна партия ВМРО-ДПМНЕ посочи, че министър-председателят Зоран Заев се превръща в сериозен риск за македонските национални интереси, предаде скопският телевизионен канал А1 On.\r\n„Зоран Заев води македонското правителство и дължи обяснение на македонския народ, къде е  видял национализъм  и омраза в поведението на Македония, че сега да обръща нова страница“, пише в официално заявление на партията.\r\n„Според ВМРО-ДПМНЕ, Заев по време на  двудневното си посещение в България, е ударил силно по македонската държава.  Божидар Димитров, директорът на Националния исторически музей на България, по повод посещението на Заев заяви, че е мислел, няма да доживее деня, когато македонски политик от Скопие ще заяви, че българският и македонският народ са едно и също. Димитров обяви, че с подписването и изпълнението на договора за добросъседство се слага край на македонизма и Македония се превръща във втора българска държава. Дали СДСМ и Зоран Заев смятат, че Република Македония няма своя собствена история? Нима македонската история няма значение на Зоран Заев, така че той е решил да заяви, че в македонските учебници ще бъде променено всичко, което не е в новия дух на сътрудничество между двете държави“ се казва в заявлението на партията.\r\nВМРО-ДПМНЕ изисква обяснение за това какво е договорил Заев при посещението си в София. „Македонският народ изисква вникване в съдържанието на договора, който Заев се е съгласил да подпише“, сочи партията. \r\n*** Македонският министър на външните работи  Никола Димитров заяви, че двете страни са загубили много време заради хладните отношения помежду си, но е убеден, че положението ще започне да се промени, предава македонската електронна медия „24 Вести“.\r\nВъв връзка с въпроса за името, Димитров повтори позицията, че правителството ще се опита да убеди Гърция, че това, което се прави в Македония трябва да бъде подкрепено и призова гръцките власти сериозно да обмислят какъв съсед желаят да имат.\r\n*** Двама от избягалите от затвор в Бали чужденци, единият от които е българин, в четвъртък са били арестувани в столицата на Източен Тимор, Дили, пише вестник The Jakarta Post. \r\nВластите потвърдиха: „Двамата затворници са задържани. Те са Сайед Мохамад Саид, който е гражданин на Индия и Димитър Николов Илиев, гражданин на България“. \r\nПолицията все още издирва двамата други избягали затворници, единият от които е австралиец, а другият е малайзиец. \r\nКакто стана ясно в понеделник, те са избягали чрез прокопаване на тунел. По време на разследването властите откриха тунел с дължина 15 метра и с диаметър 60 см.", "date": "2017-06-22", "title": "България в световните медии (Агенция \"Фокус\")"}
{"url": "http://www.focus-news.net/news/2017/06/22/2407638/blagoevgrad-chetiri-postanovki-shte-badat-predstaveni-v-grada-kato-chast-ot-programata-na-festivala-talantino.html", "text": "Продължава фестивала „Талантино“, още 4 представления ще бъдат представени днес. Това каза за Радио „Фокус“ – Пирин Бранимир Митов, директор на ДТ „Проф. Енчо Халачев“, който е и един от организаторите на културното събитие, което се провежда под патронажа на Община Благоевград. Първата постановка за деня е „Приказка за феи“ от Теодора Стамболска. „Представлението е плод на труда на Младежки театър „Приятели“  към Младежки дом – Пазарджик и ще бъде играна от 12.00 часа. В 14.30 часа на сцената ще се качат децата и младежите от Театрално студио – Център за личностно и творческо развитие на децата на Благоевград – ДЮТ „Щурчо“ със своята интерпретация на постановката „Златка златното момиче“, каза още Митов. Той добави, че от 17.30 часа в рамките на фестивала „Талантино“ ще бъде играно представлението „Женско царство“ по Ст. Л. Костов, което е дело на ученическия театрален състав при СУ „Христо Ясенов“ – Етрополе. „Последната постановка за днешния ден ще бъде от 19.00 часа и носи интересното заглавие „Кой си ти?“. Тя е част от репертоара на Младежки театър „Драмеди“ – София“, коментира Митов. Всички представления в рамките на фестивала „Талантино“, който тази година се провежда за пета поредна година и ще продължи до 24 юни се играят в Младежки дом – Благоевград с вход свободен за всички жители и гости на Община Благоевград.\r\nЛивия НИНОВА", "date": "2017-06-22", "title": "Благоевград: Четири постановки ще бъдат представени в града като част от програмата на фестивала „Талантино“"}
{"url": "http://www.focus-news.net/news/2017/06/22/2407640/parlamentat-prie-na-parvo-chetene-promeni-v-apk-s-koito-iziskvaneto-na-dokumenti-da-stava-iztsyalo-po-sluzheben-pat.html", "text": "Народните представители приеха на първо четене Законопроект за изменение и допълнение на Административнопроцесуалния кодекс (АПК), предаде репортер наАгенция „Фокус“. Законопроектът бе приет с 118 гласа „за“, 1 „против“ и 40 гласа „въздържал се“.\r\nС промените се предвижда изискването на удостоверения и документи да става изцяло по служебен път. Въвеждат се мерки за електронно правосъдие в съответствие със Секторната стратегия за въвеждане на електронно управление и електронно правосъдие 2014-2020 г. на Министерство на правосъдието. Според вносителите електронизацията на призовки, книжа и съобщения, и своевременното им връчване ще ускори разглеждането на делата и ще предотврати случаите на неоснователно отлагане. Промените въвеждат ефективно и лесно реализируемо уведомяване и когато електронното уведомяване е невъзможно.\r\nС настоящите промени се предлага умерено увеличение на размера на такси, а именно при касационно обжалване - 90 лева за граждани и еднолични търговци и 450 лева за организации и държавни органи. Таксите в първоинстанционното производство се запазват в досегашния размер. \r\nСъздават се допълнителни гаранции срещу бездействието на администрацията, като се предвижда административните съдилища да следят за мълчаливите откази и да изискват доказателство от административните органи за произнасянето им в срок.\r\nБиляна ИВАНОВА", "date": "2017-06-22", "title": "Парламентът прие на първо четене промени в АПК, с които изискването на документи да става изцяло по служебен път"}
{"url": "http://www.focus-news.net/news/2017/06/22/2407637/yavor-bozhankov-bsp-taksite-pri-kasatsionno-obzhalvane-ne-tryabva-da-badat-nito-ogranichavashti-nito-pooshtryavashti-a-da-pochivat-na-zdrav-razum.html", "text": "Таксите при касационно обжалване не трябва да бъдат нито ограничаващи, нито поощряващи, а да почиват на здрав разум. Това каза народният представител от ПГ на „Обединени патриоти“ Христиан Митев по време на дебата Административнопроцесуалния кодекс (АПК), предаде репортер на Агенция „Фокус“. Според Божанков в закона е ясно записано, че таксите покриват реално извършени разходи. По думите му в предложения законопроект за АПК таксите не спазват закона. Според него това създава дискриминация. Божанков поясни, че трябва да се помисли дали мястото на таксите е в закона. Той подчерта, че таксите не могат да са инструмент за решаване на проблемите. \r\nПредседателят на Правна комисия и депутат от ГЕРБ Данаил Кирилов в реплика помоли Божанков да обясни разходоопределяща ли е таксата от 15 лв. за жалба и дали покрива листите и пощенските разходи, без да се брои работата на хората в цяло едно производство. \"Не мисля, че трудът и стойностите в България са чак толкова ниски\", коментира Кирилов и обясни, че от ГЕРБ са отворени за дебат за размера на таксите.\r\nВ дуплика Явор Божанков заяви, че е съгласен, че една такса от 15 лв. не покрива разходите, но една такса от 9 хил. лв. също може да не покрива разходите. По думите му това е еднакво несправедливо. \r\nДеница КИТАНОВА", "date": "2017-06-22", "title": "Явор Божанков, БСП: Таксите при касационно обжалване не трябва да бъдат нито ограничаващи, нито поощряващи, а да почиват на здрав разум"}
{"url": "http://www.focus-news.net/news/2017/06/22/2407641/120-litra-naliven-alkohol-i-25-000-kasa-tsigari-sa-izzeti-pri-politseyski-operatsii-ot-sluzhiteli-na-odmvr-sofiya.html", "text": "120 литра наливен алкохол и 25 000 къса цигари са иззети при полицейски операции от служители на ОДМВР - София. Това съобщиха от ОДМВР - София. Около 22.00 часа снощи, при провеждането на полицейска операция срещу нелегалната търговия с акцизни стоки, от служители на сектор „Противодействие на икономическата престъпност“ в областната дирекция и колегите им от РУ - Костенец била извършена проверка на лек автомобил, паркиран пред частен адрес в Долна баня. След като в колата били открити четири кутии с безакцизни цигари, служителите на реда предприели претърсване в имота на собственика. На приземния етаж на къщата са установени и иззети общо 120 литра алкохол, разпределени в пластмасови бутилки без поставен български бандерол. Срещу 63-годишния мъж е образувано досъдебно производство за извършено престъпление по чл. 234 от НК. \r\nВ рамките на деня икономическите полицаи от ОДМВР - София провели идентична операция и на територията на община Самоков, съвместно с колегите им от районното управление в града и РУ - Ихтиман. На разклона за с. Гуцал полицейските служители извършили проверка на лек автомобил, управляван от 54-годишен жител на Долна баня. В багажника на колата са установени и иззети общо 25 000 къса цигари от различни търговски марки без акцизен бандерол. Водачът е задържан за срок до 24 часа, а по случая е образувано досъдебно производство под наблюдението на районната прокуратура в Самоков.", "date": "2017-06-22", "title": "120 литра наливен алкохол и 25 000 къса цигари са иззети при полицейски операции от служители на ОДМВР - София"}
{"url": "http://www.focus-news.net/news/2017/06/22/2407643/dobrich-dni-na-ruskata-kultura-shte-se-provedat-v-grada-ot-27-do-30-yuni.html", "text": "Дните на руската култура, които се организират от Община град Добрич, Общество за дружба и сътрудничество на Русия с балканските страни с Председател Андрей Галкин и Международната обществена организация „Изкуство без граници“ ще се проведат от 27 до 30 юни. Това съобщиха от пресцентъра на Община Добрич.\r\nИзложбата „Славянски мост“ с картини от известни руски художници ще бъде открита на 27 юни 2017 г. от 17.30 ч. в Художествената галерия в Добрич. Специален гост ще бъде един от авторите - академик Евгений Павлович Бойко.\r\nПо традиция ще има и концерти с руски танцов и песенен фолклор. На 27 и на 30 юни от 19.00 ч. на сцената на пл. „Свобода“ ще се представят Фолклорният ансамбъл „Кирилица“ с ръководител Олга Тихонова, Танцовият ансамбъл „Фантазия“ с ръководител Олга Касаткина и Заслужилата артистка на Русия - Светлана Мирошниченко - изпълнителка на руски народни песни.", "date": "2017-06-22", "title": "Добрич: Дни на руската култура ще се проведат в града от 27 до 30 юни"}
{"url": "http://www.focus-news.net/news/2017/06/22/2407642/pregled-na-osnovnite-temi-vav-vrachanskiya-pechat.html", "text": "Водещо заглавие на вестник „Конкурент” е „3-ма убити на Е-79”, като материалът продължава на 3 страница на вестника. Между 1 април и 28 юни на територията на община Мездра са станали 28 пътно-транспортни произшествия, съобщиха от КАТ – Пътна полиция. „Обсъждат на форум възможности по нов проект за Северозапада” е заглавие от 2-ра страница на вестника. Областна администрация – Враца е домакин на двудневна конференция на тема „Индустрия 4.0 предизвикателствата пред здравеопазването – немският опит, практики и пилотни решения“. ”Социалисти натискат за скоростния път до Видин” е заглавие от 3 страница на вестника. Катастрофите по път Е-79, в участъка между Мездра и Ботевград, са повод за депутатите от Врачанско да бъдат единни и настояват за по-скорошното изграждане на скоростния път между София и Видин в тази му част, това обяви по време на пресконференция новоизбраният областен председател на БСП във Враца Иво Лилов. „Наеха непълнолетни на работа” четем на следващата страница на вестника. Осем са предприемачите в Монтанско, които искат да наемат тийнейджъри. Около 30 пък са непълнолетните, които работят законно в различни фирми в областта, показват данните наОбластната инспекция по труда. „Автоджамбази задигнали и продали автомобил” е заглавие от страницата за криминални новини. Спипаха трима джамбази, откраднали лека кола от монтанското с. Горна Бела Речка. Полицаите получили сигнал за местонахождението на противозаконно отнет автомобил, укриван в имота на 41-годишния Б. С. на ул. “Огоста“.”Враца отбелязва Деня на олимпизма” е заглавие от спортните страници на вестника. Баскетбол, тенис на маса и петанк във Враца ще бъде отбелязан международният олимпийски ден – 23 юни.", "date": "2017-06-22", "title": "Преглед на основните теми във врачанския печат"}
{"url": "http://www.focus-news.net/news/2017/06/22/2407649/d-r-verginiya-tsanova-rzi-burgas-ne-sa-postapvali-signali-za-prodazhba-na-kapsuli-s-rayski-gaz.html", "text": "Към момента не са постъпвали сигнали за продажба на капсули с райски газ в РЗИ - Бургас, съобщи за Радио „Фокус“ д-р Вергиния Цанова, зам.-директор на здравната инспекция в града, по повод публикации, че в Слънчев бряг се продават балони, съдържащи райски газ. Тя обясни, че се извършват съвместни проверки при подаден сигнал от органите на МВР. „През последните три години в Регионалната здравна инспекция-Бургас постоянно са постъпвали сигнали от органите на МВР. Те извършават проверки, съставят актове за установяване на административни нарушения и ни търсят като експерти, когато отиваме на съвместни проверки за тези продукти“, обясни д-р Цанова. По думите ѝ за миналата година са съставени девет акта. “Поради което са извършени проверки съвместно с наши експерти по химически вещества и смеси. Експертите са установили наличие на газообразни вещества, които се вдишват от латексови балони, като на етикета им пише, че съдържат райски газ. Впоследствие тези газове са били изследвани и е установено, че съдържат определено количество райски газ. Оттам нататък е образувано досъдебно производство в съответните районни управления на МВР“, коментира още д-р Цанова.\r\nРайският газ предизвиква еуфория, коментира анестезиологът в УМБАЛ - Бургас д-р Йордан Томов. Той е с отпускащо действие. “Райският газ е елемент на многокомпонентната балансирана анестезия и като всеки един елемент, който участва в тази анестезия, се използват определени негови свойства, които в малки дози се комплицират тези ефекти и се стига до анестезията, която по вид е кома за организма, която протича с обезчувствяване и липса на дишане“, поясни д-р Томов. Райският газ се произвежда в Димитровград.\r\nМария РУСЕВА", "date": "2017-06-22", "title": "Д-р Вергиния Цанова, РЗИ - Бургас: Не са постъпвали сигнали за продажба на капсули с райски газ"}
{"url": "http://www.focus-news.net/news/2017/06/22/2407646/pazardzhik-vik-predvizhda-podmyanata-na-vodoprovod-v-uchastaka-ot-gradskata-gradina-do-ul-naycho-tsanov.html", "text": "В Пазарджик се очаква да започне ремонт на булевард „Александър Стамболийски“ от Градската градина до булевард „Руски“. Това каза за Радио „Фокус“ – Пазарджик инж. Димитър Мишев от ВиК - Пазарджик. Той обясни, че водоснабдителното дружество ще подмени водопровода в участъка от Градската градина до улица „Найчо Цанов“. „Във втория участък от улица „Найчо Цанов“ до булевард „Руски“ водопроводът е хубав, стоманен от немско време и там само водопроводните отклонения ще бъдат подменени“, обясни Мишев. Той допълни, че до края на лятото ще започне обновяване на междублокови пространства в комплекс“ Марица“ в Пазарджик. „Там най-вероятно също ще се извърши подмяна на водопроводи“, уточни Мишев.\r\nВаня НИКОЛОВА", "date": "2017-06-22", "title": "Пазарджик: ВиК предвижда подмяната на водопровод в участъка от Градската градина до ул. „Найчо Цанов“"}
{"url": "http://www.focus-news.net/news/2017/06/22/2407650/efektivno-nakazanie-lishavane-ot-svoboda-poluchi-obvinyaem-za-telefonna-izmama.html", "text": "Под ръководството и надзора на Софийската районна прокуратура приключи разследването за измама, извършена от лице, представящо се за полицейски служител. Това съобщиха от пресцентъра на Прокуратура на Република България.\r\nНа 2 април 2017 г. свид. Д. К. се намирала в дома си в гр. София, когато на домашния й телефон се обадил мъж, представящ се за служител от Криминална полиция. В действителност това бил обвиняемият Люцкан Люцканов, който в хода на разговора с пострадалата успял да я убеди, че съдействието й е необходимо във връзка с установяването и задържането на престъпници. Казал й, че след малко по телефона с нея ще се свържат криминално проявени лица, които ще искат пари и че тя трябвало да им ги предаде. На свой ред Люцканов я уверил, че по този начин тя ще помогне на воденото разследване срещу тях. Мотивирана от неверните си представи, които Люцканов създал у нея, пострадалата събрала наличните в дома й пари – около 1500 лв., и в изпълнение на указанията на обвиняемия, излязла навън, отишла на адрес, посочен от него, и ги оставила на земята. Парите били взети от свидетелката по делото С. К., която преди това била инструктирана от обвиняемия да му ги предаде на територията на гр. Р. Същата отпътувала незабавно, но по пътя обвиняемият се свързал с нея, като сменил дестинацията, заявявайки, че предаването на парите трябва да стане извън населеното място. Междувременно св. С. К. се свързала с органите на полицията, уведомявайки ги системно за уговорките й с обв. Люцканов. \r\nПристигайки на уречената крайна дестинация, св. С.К. подменила парите с вестници, като ги оставила в несесер на мястото, посочено й от Люцканов. В момента, в който същият понечил да ги вземе, намиращите се в близост полицейски служители се отправили към него, но Люцканов побягнал без да се подчини на полицейските разпореждания. В хода на преследването Люцканов нанесъл телесна повреда на един от полицаите, като на свой ред обвиняемият бил ранен. Въпреки това Люцканов успял да се укрие, като малко по-късно се предал и бил задържан. \r\nВъв връзка с оказаната от Люцканов съпротива срещу полицейските служители и нанесената на полицай телесна повреда, същият е осъден с влязла в сила присъда, с която му е наложено ефективно наказание „лишаване от свобода“.\r\nНастоящото досъдебно производство е било образувано срещу неизвестен извършител, като в хода на разследването е установено, че автор на измамата е Люцкан Люцканов – многократно осъждан, включително за други измами.  \r\nНа 12 юни 2017 г., след като са събрани достатъчно доказателства за виновността на Люцканов, същият е привлечен като обвиняем. След направени самопризнания от страна на последния, на 21 юни 2017 г. е постигнато споразумение между защитника на обвиняемия и наблюдаващия прокурор. Същото е било одобрено от съда, като на Люцканов е определено ефективно наказание „лишаване от свобода“ за срок от две години.\r\nС постановление на наблюдаващия прокурор паричната сума, предмет на измамата, е била върната на пострадалата К.", "date": "2017-06-22", "title": "Ефективно наказание лишаване от свобода получи обвиняем за телефонна измама"}
{"url": "http://www.focus-news.net/news/2017/06/22/2407651/futbol-filipo-indzagi-poluchi-predlozhenie-da-zastane-nachelo-na-albanskiya-natsionalen-otbor-po-futbol.html", "text": "Бившият играч и треньор на Милан Филипо Индзаги може да оглави националния отбол по футбол на Албания, предаде  Sky Sport.;\r\nСпециалистът вече е получил съответната покана от местната футболна федерация. Миналата седмица настоящият треньор Джани де Биязи заяви, че напуска поста главен треньор, заеман от него от 2011 г. насам.  Виктор Турмаков", "date": "2017-06-22", "title": "Футбол: Филипо Индзаги получи предложение да застане начело на албанския национален отбор по футбол"}
{"url": "http://www.focus-news.net/news/2017/06/22/2407644/afp-nyakolko-dushi-sa-zaginali-sled-vzriva-na-kola-bomba-kray-banka-v-yuzhen-afganistan.html", "text": "Няколко души са загинали след мощен взрив на кола-бомба пред банка в южния  афганистански град Лашкар  Гах, предаде  AFP.\r\nВзривът се е случил докато военни и правителствени чиновници са се редели на опашка, за да изтеглят запратите си. Най-малко 50 души са ранени и закарани в болница.  Виктор Турмаков", "date": "2017-06-22", "title": "AFP: Няколко души са загинали след взрива на кола-бомба край банка в Южен Афганистан"}
{"url": "http://www.focus-news.net/news/2017/06/22/2407639/reuters-belgiyskite-vlasti-zadarzhaha-chetirima-dushi-svarzani-s-neuspeshniya-bomben-atentat-na-garata-v-bryuksel.html", "text": "Белгийските власти задържаха след серия обиски четирима души, свързани с неуспешния бомбен атентат на гарата в Брюксел от вторник вечерта, предаде  Reuters.\r\nСъдия е наредил четири операции по адреси в различни квартали на Брюксел, включително и в „Моленбек“, от където е бил терористът Осама Зарух, стоящ зад опита за нападение. \r\nСъдът ще реши днес дали да удължи задържането на въпросните четири лица.   Виктор Турмаков", "date": "2017-06-22", "title": "Reuters: Белгийските власти задържаха четирима души, свързани с неуспешния бомбен атентат на гарата в Брюксел"}
{"url": "http://www.focus-news.net/news/2017/06/22/2407647/napadatelyat-na-uchenika-ot-stolichnoto-23-to-sou-e-ustanoven-i-privlechen-kato-obvinyaem.html", "text": "Нападателят на ученика от столичното 23-то СОУ е установен и привлечен като обвиняем. Това съобщиха от пресцентъра на Прокуратура на Република България. На 21 юни 2017 г. беше установен извършителят на нападението над петнадесетгодишния К. Д. – ученик в столичното 23 СОУ \"Фредерик Жолио-Кюри\".  \r\nНа 16 юни 2017 г. пострадалият Д. се намирал пред посоченото учебно заведение, когато към него се приближило непознато момче, което го нападнало, със сила издърпало тениската, с която бил облечен пострадалият, като впоследствие му нанесъл еднократен удар в областта на лицето и избягал.\r\nВ хода на образуваното срещу неизвестен извършител досъдебно производство, ръководено от Софийска районна прокуратура, са проведени редица оперативно-издирвателни мероприятия, при които като извършител на деянието е установен шестнадесетгодишният А. Ц. \r\nНа 21 юни 2017 г. същият е привлечен като обвиняем за престъпление по чл. 198, ал. 1 НК – грабеж, за което е предвидено наказание „лишаване от свобода“ от три до десет години. \r\nКъм момента на извършването на деянието обв. А.Ц. не е бил осъждан. С цел да се попречи на същия да извърши друго престъпление, спрямо него е взета мярка за неотклонение „Надзор на инспектор при детска педагогическа стая“\r\nРазследването по делото продължава.", "date": "2017-06-22", "title": "Нападателят на ученика от столичното 23-то СОУ е установен и привлечен като обвиняем"}
{"url": "http://www.focus-news.net/news/2017/06/22/2407645/mvnr-na-rusiya-nyama-novi-danni-za-vazmozhnoto-likvidirane-na-glavatarya-na-islyamska-darzhava.html", "text": "Прессекретарят на руското МВнР Мария Захарова заяви, че няма нови данни около възможното ликвидиране с Сирия на главатаря на „Ислямска държава“ Абу Бакр Ал Багдади, предаде РИА Новости.\r\n„Не, няма нищо“, заяви Захарова, отговаряйки на журналистически въпрос дали Москва има нови данни за ликвидирането на Ал Багдади. По-рано министерството на отбраната на Русия съобщи, че има информация, според която при въздушен удар на руската авиация терористът е бил ликвидиран. \r\nПо-късно руският външен министър заяви, че засега няма стопроцентови потвърждения на информацията, че Ал Багдади е ликвидиран.  Виктор Турмаков", "date": "2017-06-22", "title": "МВнР на Русия: Няма нови данни за възможното ликвидиране на главатаря на „Ислямска държава“"}
{"url": "http://www.focus-news.net/news/2017/06/22/2407653/sofiya-46-godishen-mazh-ot-kostinbrod-e-zadarzhan-za-shofirane-s-343-promila-alkohol.html", "text": "46-годишен мъж от Костинброд е задържан за шофиране с 3.43 промила алкохол. Това съобщиха от ОДМВР - София. Около 16.30 часа вчера, в с. Церово, служители на РУ - Своге спрели за проверка лек автомобил „Фолксваген Поло“, управляван от мъж с инициали Г. А. от Костинброд. 46-годишният водач бил тестван за употреба на алкохол и задържан, след като дрегерът отчел, че шофира с внушителните 3.43 промила. Срещу нарушителя е започнато бързо производство.", "date": "2017-06-22", "title": "София: 46-годишен мъж от Костинброд е задържан за шофиране с 3.43 промила алкохол"}
{"url": "http://www.focus-news.net/news/2017/06/22/2407631/deutsche-welle-deputatite-ot-bundestaga-pochetoha-pametta-na-helmut-kol.html", "text": "Депутатите от Бундестага почетоха паметта на бившия канцлер на Германия Хелмут Кол, предаде  Deutsche Welle.\r\n„Ние сме му задължени за днешната реалност, за мирното  единство на нашата страна и за свободна и умирена Европа“, заяви на 22 юни преди началото на заседанието на Бундестага неговият председател Норберт Ламерт. След това депутатите станаха прави и почетоха паметта на Кол с минута мълчание. \r\nНа церемонията на честването на покойния канцлер участваха също така президентът на Германия Франк-Валтер Щайнмайер и неговите предшественици на поста Йоахим Гаук и Хорст Кьолер.  Виктор Турмаков", "date": "2017-06-22", "title": "Deutsche Welle: Депутатите от Бундестага почетоха паметта на Хелмут Кол"}
{"url": "http://www.focus-news.net/news/2017/06/22/2407657/predavane-za-pametta-i-savremieto-na-srednovekovnata-stolitsa-na-balgariya-veliko-tarnovo-startira-v-efira-na-radio-fokus.html", "text": "Радио „Фокус“ стартира ново радиопредаване за Велико Търново като целогодишна дестинация за културен туризъм, културен и образователен център, както и за представянето на Велико Търново като град, който просперира и се превръща във все по-притегателно място за живеене. Първото издание на предаването „Царевград Търнов - славата и величието на България“ стартира вчера, чиято основна тема беше насочена към културния туризъм, започнал именно от старата столица. Радиопредаването ще се излъчва всяка сряда от 17.00 до 18.00 часа на честотите на Радио „Фокус“. В минутите на предаването слушателите ще бъдат запознавани със събития в сферата на културата и туризма, провеждащи се във великотърновския регион и областта. Повече информация ще бъде представяна от самите организатори, представители на туристически агенции, археолози и уредници в исторически обекти, както и от представители на общинската администрация в старата столица. Повече за паметта и съвремието на средновековната столица на България Велико Търново очаквайте в ежеседмичните издания на предаването „Царевград Търнов - славата и величието на България“.", "date": "2017-06-22", "title": "Предаване за паметта и съвремието на средновековната столица на България Велико Търново стартира в ефира на Радио „Фокус“"}
{"url": "http://www.focus-news.net/news/2017/06/22/2407655/afp-20-zaginali-i-50-raneni-pri-vzriva-na-kolata-bomba-v-yuzhen-afganistan.html", "text": "Колата-бомба, взривила се край банката в южния афганистански град Лашкар Гах, е убила най-малко 20 души и е ранила други 50, предаде  AFP.\r\n„Взривът уби 20 души и остави други 50 ранени – и цивилни и военни“, съобщи правителственият говорител Омар Зуак, предупреждаващ, че броят на загинали може да нарасне.  Виктор Турмаков", "date": "2017-06-22", "title": "AFP: 20 загинали и 50 ранени при взрива на колата бомба в Южен Афганистан"}
{"url": "http://www.focus-news.net/news/2017/06/22/2407654/v-parlamenta-zapochna-poimenna-proverka-za-nalichie-na-kvorum.html", "text": "В парламента започна поименна проверка за наличие на кворум, предаде репортер на Агенция „Фокус“. Проверката бе поискана от председателя на Народното събрание Димитър Главчев заради липса на необходимия брой депутати в зала. След установяване на кворум предстои парламентът да гласува на второ четене промени в Закона за движение по пътищата.\r\nБиляна ИВАНОВА", "date": "2017-06-22", "title": "В парламента започна поименна проверка за наличие на кворум"}
{"url": "http://www.focus-news.net/news/2017/06/22/2407648/afp-osnovnite-ognishta-na-pozharite-v-portugaliya-sa-postaveni-pod-kontrol.html", "text": "Португалската агенция за гражданска защита съобщи, че основните огнища на горските пожари, бушуващи в страната от няколко дни и убили повече от 60 души, са поставени под контрол, предаде  AFP.\r\n„Огромният пожар в централния регион Гоис е поставен под контрол, след като пламъкът край Педрогао Гранде също бе спрян“, заяви Карлос Таварес, водач на операциите по потушаването на пожарите. Той предупреди, че е възможно пожарите да се разгорят  отново.  Виктор Турмаков", "date": "2017-06-22", "title": "AFP: Основните огнища на пожарите в Португалия са поставени под контрол"}
{"url": "http://www.focus-news.net/news/2017/06/22/2407660/plovdiv-4-660-kasa-bezaktsizni-tsigari-sa-izzeti-pri-proverka-na-pomeshtenie-na-ul-vazhod.html", "text": "4 660 къса безакцизни цигари са иззети при проверка на помещение на  ул. “Възход”. Това съобщиха от ОДМВР - Пловдив. Бързо производство е образувано срещу 54-годишен пловдивчанин за незаконно съхранение на контрабандните цигари. Мъжът е задържан за срок до 24 часа в Шесто РУ, след като вчера, в ползвано от него помещение на ул. “Възход”, били открити 4 660 къса безакцизни папироси.", "date": "2017-06-22", "title": "Пловдив: 4 660 къса безакцизни цигари са иззети при проверка на помещение на  ул. “Възход”"}
{"url": "http://www.focus-news.net/news/2017/06/22/2407663/plovdiv-sluzhiteli-na-politsiyata-razoblichiha-avtor-na-instseniran-grabezh.html", "text": "Служители от Второ РУ разобличиха автор на инсцениран грабеж в Пловдив. Това съобщиха от ОДМВР - Пловдив. Сигналът бе подаден във вторник от 22-годишен младеж, около 13.50 часа, на бул. “Христо Ботев”, петима непознати му били нанесли побой и отнели мобилен телефон и 700 лева. Незабавно бил сформиран екип от криминалисти, които започнали разследване. Не след дълго те установили, че фактите, представени от младия пловдивчанин не отговарят на истината. Предстои материалите по случая да бъдат внесени в районната прокуратура.", "date": "2017-06-22", "title": "Пловдив: Служители на полицията разобличиха автор на инсцениран грабеж"}
{"url": "http://www.focus-news.net/news/2017/06/22/2407656/korneliya-ninova-boyko-borisov-da-izpalni-tova-koeto-ni-e-predlozhil-za-buzludzha-inache-shte-izkaram-sotsialistite-pred-ministerski-savet.html", "text": "Бойко Борисов да изпълни това, което ни е предложил за \"Бузлуджа\", иначе ще изкарам социалистите пред Министерски съвет. Това каза лидерът на БСП Корнелия Нинова след проведена среща с регионалният министър Николай Нанков във връзка с приключването на процедурата по предоставяне на Комплекс „Бузлуджа“ на партията, предаде репортер на Агенция „Фокус“. „Шокирана съм от това, което разбирам тук и аман от номерата на Бойко Борисов. Първо - елате си вземете „Бузлуджа“ безвъзмездно, сега тук ни се обяснява как тази работа не може да стане“, посочи Нинова. По думите ѝ много правителства поред не могат да се грижат за паметниците си, включително за този. „Ето, ние желаем да го вземем, за да го възстановим, реставрираме и поддържаме“, каза тя. \"Сега обаче явно има някакво отстъпление от предложението отпреди години, защото се говори за някакъв търг. Явили са се много кандидати, политически партии, неправителствени организации. Изведнъж общината в Казанлък и областната управа се е сетила, че и те си го искат, след като години наред са го оставили на произвол. Това ми говори едно – съсредоточава се енергия, само и само да не се получи паметникът от БСП. Което супер лицемерно\", обясни Нинова.   Нинова съобщи, че от МРРБ са предложили на БСП много варианти за възмездно предоставяне, като отдаване под наем или продажба след търг. „За мен това е начин да не се случи това, което желаем – да получим един архитектурен паметник. Очевидно засега работата се затяга“, коментира Нинова. „Нашето желание остава да отговорим на писмото, което сме получили от Министерски съвет през 2011 г., да получим паметника като собственици“, каза Нинова. „Бойко Борисов да си изпълни това, което ни е предложил, иначе ще изкарам социалистите пред Министерски съвет“, каза лидерът на БСП. \r\nСтефан ПЕТРОВ", "date": "2017-06-22", "title": "Корнелия Нинова: Бойко Борисов да изпълни това, което ни е предложил за \"Бузлуджа\", иначе ще изкарам социалистите пред Министерски съвет"}
{"url": "http://www.focus-news.net/news/2017/06/22/2407659/tass-turski-potok-mozhe-da-bade-realiziran-ot-gazprom-za-6-mlrd-dolara.html", "text": "Оценката на инвестициите в проекта на газопровода „Турски поток“ е 6 млрд. долара, а проектът може да бъде реализиран за сметката на средствата на „Газпром“. Това бе съобщено на  ТАСС от заместник-председателя на компанията Андрей Груглов.\r\n„Размерът на планираните инвестиции за „Турски поток“ е около 6 млрд. долара. Това, което се отнася до финансирането на проекта – ние казваме, че такава възможност съществува за финансирането на морската част на газопровода. Също така планираме, че „Турски поток“ може да бъде осъществен единствено за сметка на средствата на „Газпром“, заяви Круглов.  Виктор Турмаков", "date": "2017-06-22", "title": "ТАСС:  „Турски поток“ може да бъде реализиран от „Газпром“ за 6 млрд. долара"}
{"url": "http://www.focus-news.net/news/2017/06/22/2407664/varna-arhiereyska-sveta-liturgiya-shte-bade-otsluzhena-v-katedralniya-hram-v-grada-za-praznika-na-sv-prpmchk-prokopiy-varnenski.html", "text": "Архиерейска света Литургия ще бъде отслужена в Катедралния храм „Успение Богородично“ във Варна за празника на Св. прпмчк Прокопий Варненски. Това каза за Радио „Фокус“ – Варна свещеник Георги Великов, председател на Църковното настоятелство при храм „Св. прпмчк Прокопий Варненски“. Той уточни, че поради напредналия стадии на строеж тази година за празника няма да бъде организирано литийно шествие, а литургията ще бъде отслужена в Катедралния храм.\r\nНегово Високопреосвещенство Варненският и Великопреславски митрополит Йоан ще възглави Богослужението. Приканват се всички благочестиви християни, жители и гости на град Варна, да вземат участие в празника на Св. прпмчк Прокопий Варненски.\r\nМарияна ВАЛЕНТИНОВА", "date": "2017-06-22", "title": "Варна: Архиерейска света Литургия ще бъде отслужена в Катедралния храм в града за празника на Св. прпмчк Прокопий Варненски"}
{"url": "http://www.focus-news.net/news/2017/06/22/2407652/d-r-tsveta-ivanova-rzi-plovdiv-vodata-v-selo-karadzhalovo-e-zabranena-za-piene-i-gotvene-zaradi-nadnormeno-nalichie-na-estestven-uran.html", "text": "Водата в първомайското село Караджалово е забранена за пиене и готвене заради наднормено наличие на естествен уран. Това съобщи за Радио „Фокус“ – Пловдив д-р Цвета Иванова, началник на отдел „Радиационен контрол” към Регионалната здравна инспекция в Пловдив. По думите ѝ все още остава валидна идентичната забрана, наложена за селата Пъдарско в община Брезово и Драгойново, отново в община Първомай. „Водата в тези населени места може да се използва само за хигиенни цели. За предприемането на тези задължителни мерки са уведомени кметовете на съответните села. Жителите им се снабдяват с вода с помощта на водоноски“, каза още д-р Цвета Иванова. Тя посочи, че последните проби на водата са направени в София и те потвърждават завишеното количество на естествен уран. „Въз основа на тези последни резултати отпада забраната за използване на водата за питейни цели и за приготвяне на храна в село Болярино в община Раковски“, съобщи специалистът от Регионалната здравна инспекция. Д-р Цвета Иванова посочи, че за трите села, в чиято вода е открито наднормено количество уран, са направени предписания за зачестен контрол. „На първо място е безопасността на жителите там. Ще се пристъпи към решения за пречистване на водата по някакъв начин“, добави специалистът.\r\nТони МИХАЙЛОВ", "date": "2017-06-22", "title": "Д-р Цвета Иванова, РЗИ - Пловдив: Водата в село Караджалово е забранена за пиене и готвене заради наднормено наличие на естествен уран"}
{"url": "http://www.focus-news.net/news/2017/06/22/2407662/afp-britanskiyat-prints-filip-e-izpisan-ot-bolnitsa.html", "text": "Принц Филип, 96-годишният съпруг на британската кралица Елизабет Втора е изписан днес от болницата след прекарани за лечение на инфекция две нощи, предаде  AFP.\r\n„Мога да потвърдя, че дукът на Единбург напусна болницата тази сутрин“, съобщи прессекретар на Бъкингамския дворец.  Виктор Турмаков", "date": "2017-06-22", "title": "AFP: Британският принц  Филип е изписан от болница"}
{"url": "http://www.focus-news.net/news/2017/06/22/2407666/burgas-60-godishna-zhena-ot-ukrayna-se-e-udavila-v-moreto-na-plazha-v-kvartal-kraymorie.html", "text": "60-годишна жена от Украйна се е удавила в морето на плажа в бургаския квартал „Крайморие“, съобщи за Радио „Фокус“ говорителят на ОДМВР - Бургас Цветелина Рандева. Трупът на жената е открит в 9.47 часа. Тялото е откарано за аутопсия в УМБАЛ - Бургас.\r\nМария РУСЕВА", "date": "2017-06-22", "title": "Бургас: 60-годишна жена от Украйна се е удавила в морето на плажа в квартал „Крайморие“"}
{"url": "http://www.focus-news.net/news/2017/06/22/2407658/ministar-nikolay-nankov-sas-sega-deystvashtite-tekstove-v-zakona-protsedurata-po-bezvazmezdno-prehvarlyane-na-buzludzha-e-nevazmozhno.html", "text": "Със сега действащите текстове в закона, процедурата по безвъзмездно прехвърляне на паметника \"Бузлуджа\" е невъзможно. Това каза пред журналисти министърът на регионалното развитие и благоустройството Николай Нанков, след среща с представители на БСП за начините за приключване на процедурата по предоставяне на Дом – паметник комплекс връх „Бузлуджа“ на партията, предаде репортер на Агенция „Фокус“. „Законът за държавната собственост беше променен на 7 февруари 2017 г. Юридически лица и политически партии не могат да получават имоти държавна собственост безвъзмездно“, посочи Нанков. По думите му през 2011 г. има решение на Министерски съвет по казуса с \"Бузлуджа\". „От тогава минаха 6 години, в които 5 пъти е напомняно на ръководството на БСП в различните му състави за приканване да приключим процедурата по действащите към момента нормативни текстова, в унисон с приетото решение“, съобщи министърът на регионалното развитие и благоустройството. Той съобщи, че с ръководството на БСП са обсъждали други варианти, като отдаване на паметника под наем и закупуването му чрез тръжна процедура. „Ако бъде изявено желание на ръководството на БСП и след решение на Министерски съвет, паметникът може да бъде предоставен за безвъзмездно ползване за срок, не по-голям от 10 години“, посочи Нанков. Според него има воля за прехвърляне на паметника на партията, но в момента законът ограничава от към възможностите. „Неформално научих, че кметът на Казанлък също изявява желание да стопанисва паметника“, каза той. По думите му хипотезите за възмездно придобиване чрез тръжна процедура не изключва участници. Той съобщи, че данъчната оценка към момента е около 110 000 лв. за закупуване. „Защо 3 ръководства на БСП проспаха тези 6 години и не финализираха процедурата?“, каза той. \r\nСтефан ПЕТРОВ", "date": "2017-06-22", "title": "Министър Николай Нанков: Със сега действащите текстове в закона, процедурата по безвъзмездно прехвърляне на \"Бузлуджа\" е невъзможно"}
{"url": "http://www.focus-news.net/news/2017/06/22/2407667/komisiyata-po-pravni-vaprosi-na-narodnoto-sabranie-organizira-kragla-masa-na-tema-kray-na-vechniya-dlazhnik-na-23-yuni.html", "text": "„Край на вечния длъжник” е темата на кръгла маса, която организира на 23 юни 2017 г. Комисията по правни въпроси на Народното събрание. Това съобщиха от пресцентъра на Народното събрание. Форумът, който ще започне в 10.00 часа в зала „Изток” на парламента, е съвместна инициатива на комисията и на представителя на Република България в Европейския парламент Емил Радев. Целта на дискусията е да бъдат представени и обсъдени различните становища във връзка с въвеждането на десетгодишна абсолютна погасителна давност по отношение на физическите лица. \r\nВ кръглата маса ще участват членове на Комисията по правни въпроси, представители на Асоциацията на банките в България, представители на Камарата на частните съдебни изпълнители, представители на съдебната власт и експерти.", "date": "2017-06-22", "title": "Комисията по правни въпроси на Народното събрание организира кръгла маса на тема „Край на вечния длъжник” на 23 юни"}
{"url": "http://www.focus-news.net/news/2017/06/22/2407665/nikola-dimitrov-vanshen-ministar-na-makedoniya-natsionalizmat-tryabva-da-se-zameni-ot-vizionerski-patriotizam.html", "text": "Според македонския министър на външните работи Никола Димитров Македония и България са загубили много време с взаимно студени отношение, но изрази убеждение, че нещата вече са започнали да се променят, предаде македонската медия “МКД“.\r\n\"Наистина е време да развием един нов дух на Балканите, преди всичко с България. Нова Македония, която се роди от една голяма агония няма комплекси и не са нужни много паметници, за да се гордее със себе си. Това, че нашите две държави не са близки няма никаква логика. Загубихме много време. Може би е необходимо някои уроци да се научат, но мисля, че вече израснахме \", заяви  Димитров.\r\nТой добави , че Македония очаква подкрепа от България по време на нейното председателство в ЕС, не само защото двата народа са много близки, а защото тази подкрепа е заслужена  и защото няма да има открити въпроси между двете страни.\r\nВъв връзка с въпроса за името, Димитров повтори позицията, че правителството ще се опита да убеди Гърция, че това, което се прави в Македония трябва да бъде подкрепено и призова гръцките власти сериозно да обмислят какъв съсед искат да имат.\r\n\"Ако искат да имат европейска демокрация, без конфликти, приятелски настроена, напълно отворена за сътрудничество във всички области, тогава ще разреши  проблема за членство в НАТО. Защото, когато повечето съседи те блокират, реакцията не е по-голяма конструктивност, а дефанзивност \", посочи министърът.\r\nЩо се отнася до сътрудничеството на страните в региона Димитров заяви,  че \"колкото повече заедно вървим към Европа, толкова повече се намалява пространството за другите сили, които имат други цели\". Той изрази съжаление, че повече от четири години в Македония не е пристигал високопоставен български представител. Той изрази надежда, че е „приключил национализмът, и нека да го заменим с дългосрочен визионерски патриотизъм\". Виктор Турмаков", "date": "2017-06-22", "title": "Никола Димитров, външен министър на Македония: Национализмът трябва да се замени от визионерски патриотизъм"}
{"url": "http://www.focus-news.net/news/2017/06/22/2407671/yambol-okrazhnata-prokuratura-predade-na-sad-turski-grazhdanin-prichinil-smart-na-dete-pri-katastrofa.html", "text": "Окръжна прокуратура – Ямбол предаде на съд турския гражданин на име Неджати Ф. на 31 години, съобщиха от Окръжна прокуратура – Ямбол. Той е подсъдим за това, че на 3 декември 2016 година, около 11.15 ч., при управление на товарен автомобил с влекач се е движил с превишена скорост – 80 км в час, в следствие от което блъснал навлезлия в кръстовището лек автомобил „Опел“ и причинил по непредпазливост смъртта на момче и средна телесна повреда на жена.\r\nОкръжен съд – Ямбол е насрочил заседанието си за днес.", "date": "2017-06-22", "title": "Ямбол: Окръжната прокуратура предаде на съд турски гражданин, причинил смърт на дете при катастрофа"}
{"url": "http://www.focus-news.net/news/2017/06/22/2407670/rakovodstvoto-na-pgerb-sofiya-provede-rabotna-sreshta-za-opredelyane-na-deynostta-na-strukturata-v-predstoyashtite-mesetsi.html", "text": "В присъствието на административния секретар на ГЕРБ и областен координатор на ГЕРБ - София Цветомир Паунов, ръководството на ПГЕРБ - София обсъдиха дейността на организацията до момента, както и активностите до края на текущата година за областта. Това съобщиха от пресцентъра на ПП ГЕРБ.\r\n„Благодаря на цялото ръководство на ПГЕРБ - София за активната работа и усилията, които полагате за развитието на структурата в столицата. През изминалия период вие показахте реално желание с общи усилия да работим за прогреса на София като добро място за правене на бизнес, а ПГЕРБ - София да е организацията, която да помага експертно, чрез различни инициативи за това“, каза Цветомир Паунов по време на срещата. Той допълни, че предстоящите форуми и кръгли маси, които ще се проведат до края на годината ще бъдат още една възможност за предприемачите както да участват активно в политиките, касаещи бизнеса, така и да създадат контакти по между си и да намерят нови партньори и възможности за развитие.\r\nЧленът на Националния изпълнителен съвет на ПГЕРБ и зам.-председател на СОС Николай Стойнев представи основните дейности, по които организацията работи на национално ниво и сподели с градското ръководство своите идеи за организиране на дискусии и работни срещи по важните за бизнеса теми, които са на дневен ред и за правителството. „Административната реформа, от която бизнеса, а и гражданите имаха нужда, вече се провежда успешно от държавата и смятам, че съкратените административни срокове, услесненото издаване на различни документи по електронен път, както и въвеждане на принципа за „мълчаливото съгласие“ ще окажат много положителен ефект върху икономиката“, заяви Стойнев.\r\nОбластният ръководител на ПГЕРБ - София Иван Костов представи отчет за дейността на организацията до момента, както и постъпилите предложения от ръководството и членовете за теми и събития, които да бъдат реализирани в следващия период на дейност.\r\nНа събитието присъстваха и членовете на УС на ПГЕРБ - София Венетка Серафимова, Валери Якимов, Светослав Тодоров, Любомир Вангелов и Николай Попов.", "date": "2017-06-22", "title": "Ръководството на ПГЕРБ - София проведе работна среща за определяне на дейността на структурата в предстоящите месеци"}
{"url": "http://www.focus-news.net/news/2017/06/22/2407661/pri-ustanoven-kvorum-v-plenarna-zala-zapochna-glasuvaneto-po-promenite-v-zakona-za-dvizhenie-po-patishtata-na-vtoro-chetene.html", "text": "При установен кворум в пленарна зала започна гласуването по промените в Закона за движение по пътищата на второ четене, предаде репортер наАгенция „Фокус“. \r\nБиляна ИВАНОВА", "date": "2017-06-22", "title": "При установен кворум в пленарна зала започна гласуването по промените в Закона за движение по пътищата на второ четене"}
{"url": "http://www.focus-news.net/news/2017/06/22/2407668/parlamentat-reshi-mestata-za-videokontrol-na-patya-da-ne-badat-oboznachavani-s-patni-znatsi.html", "text": "Службите, определени от министъра на вътрешните работи ще контролират спазването на правилата за движение от участниците в движението и техническата изправност на движещите се по пътя пътни превозни средства, като за целта са длъжни да извършват проверката по безопасен начин, осигурявайки необходимата видимост. Това приеха депутатите при гласуването на промените в Закона за движение по пътищата на второ четене, предаде репортер на Агенция \"Фокус\". „За“ гласуваха 136 народни представители, 6 бяха „против“, а 16 се въздържаха. Според досега действащите правила в закона, службите обозначаваха местата за контрол по спазването на правилата за движение от всички участници в движението, като поставят пътни знаци и техника за видеонаблюдение. Така на практика пътните знаци, които обозначаваха местата за видеоконтрол трябва да бъдат премахнати, а службите да извършват проверката, осигурявайки необходимата видимост. \r\nС приетите промени, определените от министъра на вътрешните работи служби имат право да извършват контрол по спазване на правилата за движението по пътищата с автомобили, оборудвани със средства за аудиозапис и видеозаснемане, като контролът се осъществява само в обхвата на средствата за видеозаснемане. \r\nБиляна ИВАНОВА", "date": "2017-06-22", "title": "Парламентът реши местата за видеоконтрол на пътя да не бъдат обозначавани с пътни знаци"}
{"url": "http://www.focus-news.net/news/2017/06/22/2407673/burgas-narodniyat-predstavitel-ot-gerb-diana-savateva-organizira-priemen-den-za-grazhdani-na-26-yuni.html", "text": "Народният представител от ГЕРБ - Бургас Диана Саватева ще има приемен ден на 26 юни (понеделник) от 10.00 часа в Бургас. Това съобщиха от пресцентъра на ПП ГЕРБ. Адресът на офиса на партията е ул. \"Конт Андрованти\" 5. Записвания се правят на място или на телефон: 056 81 90 40. \r\nДиана Саватева е зам.-председател на Комисията по културата и медиите и член на Комисията по вътрешна сигурност и обществен ред.", "date": "2017-06-22", "title": "Бургас: Народният представител от ГЕРБ Диана Саватева организира приемен ден за граждани на 26 юни"}
{"url": "http://www.focus-news.net/news/2017/06/22/2407674/sofiya-dvizhenieto-po-pat-i-1-botevgrad-mezdra-pri-razklona-za-selo-skravena-se-osashtestvyava-v-edna-lenta-poradi-patnotransportno-proizshestvie.html", "text": "Движението по път I-1 Ботевград - Мездра, при разклона за село Скравена, се осъществява в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2017-06-22", "title": "София: Движението по път I-1 Ботевград - Мездра, при разклона за село Скравена, се осъществява в една лента поради пътнотранспортно произшествие"}
{"url": "http://www.focus-news.net/news/2017/06/22/2407677/pregled-na-mezhdunarodnite-novini-do-13-chasa-agentsiya-fokus.html", "text": "Изолационните плоскости от външната страна на „Гренфел тауър“ са изпуснали високо токсичен циановодороден газ, който може да е причинил смъртта на някои от 79-те жертви.\r\nЕксперти заявиха, че изолационните плоскости, които са били поставени при ремонт на сградата, са произвели смъртоносен газ, когато са почнали да горят.\r\nПоне трима от хората, които са били ранени при пожара, бяха лекувани с антидот за отравяне от циановодороден газ. \r\n***. Португалската агенция за гражданска защита съобщи, че основните огнища на горските пожари, бушуващи в страната от няколко дни и убили повече от 60 души, са поставени под контрол.\r\n„Огромният пожар в централния регион Гоис е поставен под контрол, след като пламъкът край Педрогао Гранде също бе спрян“, заяви Карлос Таварес, водач на операциите по потушаването на пожарите. Той предупреди, че е възможно пожарите да се разгорят отново. \r\n***. Генералният секретар на НАТО Йенс Столтенберг съобщи, че Алиансът ще следи отблизо руските военни учения край границите на Балтийските републики, включващи съвместни маневри с Беларус и Китай.\r\nСтолтенберг призова към прозрачност на руско-китайските морски учения в Балтийско море в края на юни и по време на „Запад“ – общо учение на въоръжените сили на Русия и Беларус през септември. „Алиансът следи всички военни дейности около територията на НАТО и близо до териториалните ни води“, посочи Столтенберг. „Държавите имат право да тренират силите си, но важното е това да се случва според международните задължения и правила за военните учения“, добави той.\r\n„Работим в рамките на съвета НАТО-Русия, за да имаме повече прозрачност и предсказуемост, свързани с военните въпроси. Това е винаги важно, но е особено важно сега, когато виждаме военно присъствие край границите ни в региона“ , заяви Столтенберг. \r\n*** Белгийските власти задържаха след серия обиски четирима души, свързани с неуспешния бомбен атентат на гарата в Брюксел от вторник вечерта.\r\nСъдия е наредил четири операции по адреси в различни квартали на Брюксел, включително и в „Моленбек“, от където е бил терористът Осама Зарух, стоящ зад опита за нападение.\r\nСъдът ще реши днес дали да удължи задържането на въпросните четири лица.\r\n***. Председателят на Европейския съвет Доналд Туск заяви, че все още таи надежда, че Брекзит може да бъде избегнат, въпреки че преговорите за излизането на Великобритания от ЕС да започнаха официално тази седмица.\r\nТуск направи този коментар само няколко часа преди срещата си с британския министър-председател Тереза Мей. Той добави, че е бил питан от британските си приятели дали вижда начин, по който Великобритания ще остане в ЕС.\r\n„Казах им, че ЕС е основан върху мечти, които са изглеждали невъзможни за постигане“, посочи Туск. Той продължи, цитирайки Джон Ленън: „Кой знае? Може да кажете, че съм мечтател, но не съм единственият“. \r\n***. Прессекретарят на руското МВнР Мария Захарова заяви, че страната разглежда унищожаването на сирийския самолет Су-22 от авиацията на американската коалиция, действаща в страната, случило се на 18 юни, като неуважение на устава на ООН, което изисква щателно разследване.\r\n„Русия разглежда подобни акции като крещящи нарушения на международното право, принципите на суверенитета и териториалната цялост на Сирия и неуважение към устава на ООН“, посочи Захарова.\r\n„Искаме провеждане на щателно разследване на американското командване около споменатото произшествие и предприемането на необходимите мерки за недопускане на повторения на подобни ситуации в бъдеще“, добави тя. \r\n***. Колата-бомба, взривила се край банката в южния афганистански град Лашкар Гах, е убила най-малко 20 души и е ранила други 50.\r\n„Взривът уби 20 души и остави други 50 ранени – и цивилни и военни“, съобщи правителственият говорител Омар Зуак, предупреждаващ, че броят на загинали може да нарасне. \r\n***. Взривяването на историческата джамия ал Нури в Мосул от „Ислямска държава“ е официално признание за поражението им, заяви министър-председателят на Ирак Хайдар ал Абади.\r\nВ сряда от Въоръжените сили на Ирак съобщиха, че бойци на „Ислямска държава“ са взривили главната джамия на Мосул ал Нури. По- късно терористите обвиниха водената от САЩ коалиция за взривяването на джамията. Представители на САЩ заявиха, че водената от Вашингтон коалиция не е провеждала бомбардировки в този район.\r\nПо думите на иракски военни, вземането на джамията под контрола на правителствени войски, би повлияло негативно на морала на бойците. \r\n***. Мианмарските охранителни сили убиха трима при нападение срещу „терористки“ тренировъчен лагер, предава AFP.\r\nЛагерът е бил на мюсюлмански бойци, които оперират в северните части на провинция Рахине.\r\nОръжия, амуниции и барут са били откриит в лагера, който се намира в планините Маю.\r\nАгенция „Фокус“ припомня, че повече от 70 хиляди мюсюлмани избягаха от този регион в Бангладеш от октомври до днешна дата, след като Мианмарските охранителни сили започнаха кампания срещу местните, в отговор на нападения извършени срещу полицейски постове.\r\n***", "date": "2017-06-22", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/06/22/2407678/futbol-palermo-naznachi-bruno-tedino-za-starshi-trenyor.html", "text": "Италианският футболен отбор Палермо обяви на официалния си интернет сайт, че назначава Бруто Тедино за свой старши треньор.\r\n Същевременно за нов спортен директор е назначен Фабио Лупо.  Виктор Турмаков", "date": "2017-06-22", "title": "Футбол: Палермо назначи Бруно Тедино за старши треньор"}
{"url": "http://www.focus-news.net/news/2017/06/22/2407675/predstaviteli-na-balgarski-ministerstva-agentsii-i-administratsiya-sa-na-obuchenie-v-bryuksel-za-predstoyashtoto-balgarsko-predsedatelstvo-na-saveta-na-es.html", "text": "20 представители на български министерства, агенции и администрация са на специално обучение за предстоящото българско председателство на Съвета на ЕС в Брюксел. Българските експерти, водени от евродепутата от ГЕРБ/ЕНП Андрей Новаков, получиха практически съвети от евродепутати от Малта и Холандия, държави- членки, които вече са председателствали Съвета на ЕС, предаде специалният пратеник на Радио \"Фокус\" в Брюксел. Обучението е фокусирано върху ключовите теми и приоритети на председателството, важни въпроси от дневния ред на Европа, процеса на Брекзит, организацията и сигурността на предстоящото българско председателство. \"Председателството дава уникална възможност България да представи себе си по най-добрия начин пред европейските граждани, да представи страната, културата си и да води във важните дискусии и теми за ЕС\", заяви по време на обучението евродепутатът от ЕНП Данута Хюбнер. Директорът на Отдел \"Административен капацитет и европейски програми\" Витория Аллиата-ди Вилафранка даде полезни съвети, свързани с логистиката, координацията. И административната организация, сигурността по време на едно председателство.\r\nАлбена ИВАНОВА", "date": "2017-06-22", "title": "Представители на български министерства, агенции и администрация са на обучение в Брюксел за предстоящото българско председателство на Съвета на ЕС"}
{"url": "http://www.focus-news.net/news/2017/06/22/2407672/mezhdunarodnata-organizatsiya-po-migratsiyata-poveche-ot-626-hil-dushi-sa-napusnali-mosul-ot-nachaloto-na-operatsiyata-sreshtu-islyamska-darzhava.html", "text": "По данни на Международната организация по  миграцията (МОМ) повече от 626 хил. души са напуснали град Мосул от началото на октомври 2016 г., когато започват операциите по освобождаването му от „Ислямска държава“, предаде РИА Новости.\r\n„От началото на операцията в Мосул общият броя на принудително разместените лица достигна до 104 447 семейства, или 626 682 души. От тях 432 727 души и досега не са се завърнали в домовете си“, съобщиха от МОМ. \r\nОперацията по освобождението на Мосул от „Ислямска държава“ продължава от октомври 2016 г.  Виктор Турмаков", "date": "2017-06-22", "title": "Международната организация по  миграцията: Повече от 626 хил. души са напуснали Мосул от началото на операцията срещу „Ислямска държава“"}
{"url": "http://www.focus-news.net/news/2017/06/22/2407681/api-utre-se-otvaryat-tsenovite-oferti-za-stroitelen-nadzor-pri-izgrazhdaneto-na-16-km-ot-am-hemus-ot-p-v-belokopitovo-kam-targovishte.html", "text": "На 23 юни, ще бъдат отворени ценовите оферти на допуснатите кандидати за строителен надзор при изработването на технически проекти и строителството на 16,3 км от автомагистрала „Хемус“ - участъкът между пътните възли „Белокопитово“ и „Буховци“, в посока Търговище. Това съобщиха от пресцентъра на Агенция \"Пътна инфраструктура\". Индикативната стойност на обществената поръчка е 2 660 000 лв. без ДДС.\r\nАвтомагистралната отсечка ще бъде с по две ленти за движение в посока, две ленти за спиране, средна разделителна ивица, водещи ивици и банкети. Предвидено е изграждането на 6 виадукта, на пътен възел за връзка с път III-5102 Мировец - Певец, на нова връзка с път I-4 Шумен - Търговище при п. в. „Белокопитово“, на мост и 11 пресичания със селскостопански пътища.\r\nОфертите ще бъдат отворени в 11.00 часа, в зала 701 в АПИ.", "date": "2017-06-22", "title": "АПИ: Утре се отварят ценовите оферти за строителен надзор при изграждането на 16 км от АМ „Хемус“, от п. в. „Белокопитово“ към Търговище"}
{"url": "http://www.focus-news.net/news/2017/06/22/2407682/kyustendil-osigureni-sa-sredstva-za-podmyana-na-chast-ot-vodoprovodnata-mrezha-v-dupnitsa.html", "text": "Осигурени са средства за подмяна на част от водопроводната мрежа в Дупница. Това каза пред Радио „Фокус” – Кюстендил Красимир Георгиев, зам.-кмет на Община Дупница. Вече е обявена обществена поръчка, чрез която ще се търси изпълнител на заложените дейности. Те са свързани с подмяна на водопроводната система в отделни участъци. Става въпрос за 7 основни улици, които попадат в обхвата на проекта за интегриран градски транспорт. „Преди тези улици да бъдат асфалтирани и с изградени тротоари около тях, ще се извърши и подмяна на водопровода”, каза Красимир Георгиев. Стойността на обявената обществена поръчка е 765 хиляди лева, без ДДС.\r\nВенцеслав ИЛЧЕВ", "date": "2017-06-22", "title": "Кюстендил: Осигурени са средства за подмяна на част от водопроводната мрежа в Дупница"}
{"url": "http://www.focus-news.net/news/2017/06/22/2407679/dha-vzriv-kray-voenen-rayon-na-nato-v-turski-grad-izmir.html", "text": "Тази сутрин към 08.00 часа избухна взрив до военен район на НАТО в  квартал „Гюлтепе” на измирския район „Конак” предаде информационната агенция Догу хабер ажансъ (ДХА). Няма загинали или ранени, нанесени са материални щети на оградата, разделяща военната зона от гробище. В района се намират и предавателите на Информационния  център на Командването на турските ВМС за южната морска зона. На място са изпратени голям брой полицейски екипи, районът е отцепен, пристигнали са и специалисти по тероризъм и обезвреждане на експлозиви. Тук са командирът на южната морска зона корпусен адмирал Хасан Ушаклъоглу и директорът по сигурността в Измир Хюсеин Ашкън, посочва още ДХА. Георги Димов", "date": "2017-06-22", "title": "ДХА: Взрив край военен район на НАТО в турски град Измир"}
{"url": "http://www.focus-news.net/news/2017/06/22/2407680/haskovo-ofitsialno-shte-bade-razpisan-akt-16-na-remontiraniya-po-natsionalnata-programa-za-energiyna-efektivnost-blok-na-ulitsa-dunav-32.html", "text": "На 23 юни, от 10.30 часа, ще се извърши подписване на популярният като \"акт 16\" иначе точното название е „Разрешение за ползване на строеж\" на блок на улица \"Дунав\" 32 и \"1 май\" 9. Това съобщиха от пресцентъра на Община Хасково. От Общината в комисията участва Драгомир Колев, директор дирекция \"Архитектура, градоустройство, строителство и инвестиции\". \r\nТова е деветият блок в Хасково, който ще има \"Разрешение за ползване на строеж\" след като претърпя ремонт по Националната програма за енергийна ефективност. От нито един от завършените изцяло блокове не е постъпл сигнал за некачествено изпълнение на ремонта. \r\nКъм момента 72 блока в Хасково участват в програмата и са минали търговете за избор на фирма изпълнител на ремонта, 9 от тях изцяло са завършени  другите  са в различни фази на строителство. До дни се очаква да бъде обявена обществена поръчка за ремонта на нови 11 блока. Други 12 са на фаза енергийно обследване. Общо 105 блока са завършени или в различни фази на участие в Националната програма. В Хасково има още пет блока и входа, които са кандидатствали по стара програма за саниране, по която имаше съфинансиране от собствениците но с решение на МС са приравнени към Националната програма и за живеещите там санирането също е поето от държавата (например блока до църквата „Св. Архангел Михаил“ блок на ул. “Добруджа“ входове на блокове на ул. “Ком“ и „Г. Кирков“).", "date": "2017-06-22", "title": "Хасково: Официално ще бъде разписан Акт 16 на ремонтирания по Националната програма за енергийна ефективност блок на улица \"Дунав\" 32"}
{"url": "http://www.focus-news.net/news/2017/06/22/2407684/dimitar-brachkov-kmet-na-obshtina-petrich-blizo-8-mln-leva-za-sanirane-na-zhilishtni-blokove-v-grada-veche-sa-osigureni-ima-izbrani-izpalniteli-na-stroitelnite-deynosti.html", "text": "Кметът Димитър Бръчков посочи, че до момента е извървян нелек път на обжалвания на процедурите, част от които само заради идеята да бъде стопиран процесът по саниране на жилищни сгради в гр. Петрич, съобщиха от пресцентъра на Община Петрич. „Въпреки това днес можем категорично да заявим, че имаме избрани фирми изпълнители и осигурени пари за санирането на жилищни блокове. Официално потвърждението за средствата получихме от МРРБ”, каза кметът и благодари на собствениците на апартаменти за организацията при подготовката на документите и на служителите в администрацията, които са ги придвижили бързо по процедурата. Към момента одобрените средства са за саниране на 21 входа и 417 апартамента в кварталите „Самуил” и „Изток” на стойност 6 015 134,4 лв. с ДДС по Националната програма за енергийна ефективност на многофамилни жилищни сгради. Обжалва се само една – най-малката позиция по тази програма. Допълнително Общината има потвърдени още 2 млн. лв. по ОП „Региони в растеж”, в която са включен още пет жилищни блока (144 апартамента) в други райони на гр. Петрич. Има създадени още 25 нови сдружения на собствениците по Националната програма за енергийна ефективност на многофамилни жилищни сгради. Изпратени са 5 писма - искане за сключване на тристранен договор за целево финансиране по Програмата към Българска банка за развитие. В процес на обработка и подготовка са и документите за още две искания за тристранен договор. При евентуалното им подписване, под обхвата на Програмата ще бъдат още 25 до 28 входа или 520 самостоятелни обекта за саниране. „Смятам, че резултатът е повече от добър за Петрич и изразявам увереност, че и предстоящите процедури ще бъдат изведени докрай успешно и строителните дейности по санирането ще имат очаквания за живущите в сградите ефект. Ние ще следим изпълнението на дейностите отблизо”, обобщи кметът Димитър Бръчков.", "date": "2017-06-22", "title": "Димитър Бръчков, кмет на Община Петрич: Близо 8 млн. лева за саниране на жилищни блокове в града вече са осигурени, има избрани изпълнители на строителните дейности"}
{"url": "http://www.focus-news.net/news/2017/06/22/2407676/georgi-gyokov-bsp-shte-prodalzhim-da-se-borim-za-po-dobriya-zhivot-na-vazrastnite-hora.html", "text": "Народни представители от „БСП за България“ подкрепиха протеста на пенсионерите, които искат преизчисляване на пенсиите. Това съобщиха от пресцентъра на НС на БСП. „Възрастните хора имат право на достоен живот. Те са прави в исканията си“, коментира Георги Гьоков и подчерта, че БСП винаги  е подкрепяла увеличаването на доходите на хората в пенсионна възраст. „Затова внесохме предложение за преизчисляване на всички пенсии, но беше отхвърлено от мнозинството. Ние сме последователни и ще продължим да се борим за по-добрия живот на възрастните хора. „Хората бяха излъгани от сегашната коалиция, която обеща 300 лв. минимална пенсия, преизчисляване на всички пенсии и адекватни доходи на пенсионерите“, коментира народният представител. Той подчерта, че между първо и второ четене „БСП за България“ ще внесе тези техни предложения.", "date": "2017-06-22", "title": "Георги Гьоков, БСП: Ще продължим да се борим за по-добрия живот на възрастните хора"}
{"url": "http://www.focus-news.net/news/2017/06/22/2407685/sofiya-zhena-e-postradala-pri-katastrofata-pri-razklona-na-patya-za-s-skravena-po-pat-botevgrad-mezdra.html", "text": "Жена е пострадала при катастрофата при разклона на пътя за с. Скравена, по път Ботевград – Мездра. Това съобщиха за Агенция „Фокус“ от ОДМВР – София.  Два леки автомобила „Фолксваген“  са катастрофирали на разклона за с. Скравена. Сигналът за инцидента е подаден в 12.12 часа. Пострадала е една жена, шофирала един от автомобилите. Транспортирана е за преглед в болницата в Ботевград. До получаване на информация за състоянието й местопроизшествието е запазено, движението се регулира.", "date": "2017-06-22", "title": "София: Жена е пострадала при катастрофата при разклона на пътя за с. Скравена, по път Ботевград – Мездра"}
{"url": "http://www.focus-news.net/news/2017/06/22/2407686/vitseprezidentat-iliyana-yotova-shte-uchastva-v-mezhdunarodnata-konferentsiya-balgariya-i-es-10-godini-i-edno-predsedatelstvo-mezhdu-predizvikatelstva-i-nadezhdi.html", "text": "На 23 юни, от 09.30 часа, вицепрезидентът Илияна Йотова ще участва в международната конференция „България и ЕС – 10 години и едно председателство между предизвикателства и надежди“. Това съобщиха от прессекретариата на държавния глава. \r\nФорумът под патронажа на вицепрезидента ще се проведе в Софийския университет „Свети „Климент Охридски“. Конференцията се организира по повод 10-годишнината на Международната магистърска програма „Право на Европейския съюз“ и 10-годишнината от присъединяването на България към ЕС.", "date": "2017-06-22", "title": "Вицепрезидентът Илияна Йотова ще участва в международната конференция „България и ЕС – 10 години и едно председателство между предизвикателства и надежди“"}
{"url": "http://www.focus-news.net/news/2017/06/22/2407689/shumen-chetiri-signala-za-opiti-za-telefonni-izmami-sa-podadeni-v-odmvr-za-okolo-chas.html", "text": "В периода от 10.50 часа до 12.00 часа днес в оперативната дежурна част на ОДМВР - Шумен са получени 4 броя сигнали от граждани, които са заявили, че на стационарни телефони са им се обаждали хора, които правят опити за измами. Това съобщиха от ОДМВР - Шумен. Сценариите, по които са действали измамниците са основно два – провеждане на полицейска операция за задържане на престъпници и плащане на пари за спешно лечение на близък роднина. Всички обаждания са им към домашни телефони в областния град. От ОДМВР - Шумен отново напомнят на гражданите да не се доверяват на непознати лица в разговорите по телефона, колкото и убедително да им звучат. Да търсят помощ от съседи, да се свържат със своите роднини или потърсят помощ на телефон 112, но след като са се уверили, че телефонната връзка с лицето, което са говорили преди това е прекъсната.", "date": "2017-06-22", "title": "Шумен: Четири сигнала за опити за телефонни измами са подадени в ОДМВР за около час"}
{"url": "http://www.focus-news.net/news/2017/06/22/2407691/pazardzhik-nov-fizkulturen-salon-shte-bade-izgraden-po-proekt-v-profesionalnata-gimnaziya-po-ikonomika-i-menidzhmant.html", "text": "В Професионалната гимназия по икономика и мениджмънт в Пазарджик започва реализацията на проект за подобряване на учебния процес, каза за Радио „Фокус” – Пазарджик зам.-директорът на учебното заведение Вътко Червенков. Той уточни, че проектът е по оперативната програма „Региони в растеж” и е на стойност около 840 хиляди лева. „В училището ще бъде изграден нов физкултурен салон, след като повече от 20 години нямаше такъв и имахме проблеми с часовете по физкултура. Вместо да се ремонтира сега съществуващата сграда, ни разрешиха в двора на гимназията да изградим нов строителен обект, отговарящ на изискванията за обучение на ученици, като вече се подготвя проект за строежа”, уточни зам.-директорът. „Новите придобивки ще включват и изграждане на модерни съблекални, бани и други удобства за младите спортисти. Ще бъде извършен основен ремонт на вече изградената и функционираща открита спортна площадка в двора. Предвиждат се пет реда за седящи столове за зрители, прожектори, нова настилка, дренаж на почвата, изкуствена трева и мрежа. В проекта е включен и основен ремонт на двора на училището – ще бъдат оформени красиви алеи с нови плочки и осветление”, допълни Червенков. Той каза също, че по проекта се предвижда монтиране на модерни информационни табла на всеки етаж в сградата, които ще показват времето, температурата, подробности за случващите се събития в училището, за поощрени и наказани възпитаници и друга интересна и полезна информация.\r\nТеодора ДИМИТРОВА", "date": "2017-06-22", "title": "Пазарджик: Нов физкултурен салон ще бъде изграден по проект в Професионалната гимназия по икономика и мениджмънт"}
{"url": "http://www.focus-news.net/news/2017/06/22/2407669/abc-news-donald-tusk-izrazi-nadezhda-che-brekzit-vse-oshte-mozhe-da-se-izbegne.html", "text": "Председателят на Европейския съвет Доналд Туск заяви, че все още таи надежда, че Брекзит може да бъде избегнат, въпреки че преговорите за излизането на Великобритания от ЕС да започнаха официално тази седмица, предаде  ABC News.\r\nТуск направи този коментар само няколко часа преди срещата си с британския министър-председател Тереза Мей. Той добави, че е бил питан от британските си приятели дали вижда начин, по който Великобритания ще остане в ЕС.\r\n„Казах им, че ЕС е основан върху мечти, които са изглеждали невъзможни за постигане“, посочи Туск. Той продължи, цитирайки Джон Ленън: „Кой знае? Може да кажете, че съм мечтател, но не съм единственият“.  Виктор Турмаков", "date": "2017-06-22", "title": "ABC News: Доналд Туск изрази надежда, че Брекзит все още може да се избегне"}
{"url": "http://www.focus-news.net/news/2017/06/22/2407692/vitseprezidentat-iliyana-yotova-shte-prisastva-na-tseremoniyata-po-vstapvane-v-dlazhnost-na-izbraniya-za-prezident-na-republika-sarbiya-aleksandar-vuchich.html", "text": "На 23 юни вицепрезидентът Илияна Йотова ще присъства на официалната церемония по встъпване в длъжност на избрания за президент на Република Сърбия Александър Вучич в Палата Сърбия. Това съобщиха от прессекретариата на държавния глава. \r\nВ Белград вицепрезидентът Илияна Йотова ще поднесе цветя на паметника на Св. св. Кирил и Методий в парк „Вуков Споменик“ и на паметната плоча на Васил Левски и Георги Сава Раковски в парк „Ташмайдан“.", "date": "2017-06-22", "title": "Вицепрезидентът Илияна Йотова ще присъства на церемонията по встъпване в длъжност на избрания за президент на Република Сърбия Александър Вучич"}
{"url": "http://www.focus-news.net/news/2017/06/22/2407687/reuters-spored-turski-iztochnitsi-sasht-shte-priberat-orazhiyata-si-ot-kyurdskite-militsii.html", "text": "Според източници от турското министерство на отбраната министърът на отбраната на САЩ Джеймс Матис е заявил на турския си колега Фикри Ъшък, че оръжието, предоставено на кюрдските  Отряди на народна самоотбрана (YPG) в Сирия ще бъде прибрано от тях, веднага след победата над „Ислямска държава“, предаде  Reuters.\r\n„,В писмо до Ъшък Матис е посочил, че САЩ са информирали Турция относно оръжието, предоставено на кюрдите и че ще предоставя ежемесечно списъци с оръжейните запаси“, пише в заявление на турското министерство на отбраната. Отношенията между двете страни от НАТО се обтегнаха заради подкрепата от страна на САЩ към YPG.\r\nМатис е посочил на Ъшък, че САЩ ще предприемат по-целенасочени мерки, за да уталожат притесненията на Анкара и че Арабите ще представляват 80% от силите, които ще освободят град Ракка от „Ислямска държава“.  Виктор Турмаков", "date": "2017-06-22", "title": "Reuters: Според турски източници САЩ ще приберат оръжията си от кюрдските милиции"}
{"url": "http://www.focus-news.net/news/2017/06/22/2407694/agentsiyata-po-vpisvaniyata-shte-raboti-s-udalzheno-rabotno-vreme-ot-23-yuni-do-kraya-na-mesetsa-za-priemaneto-na-finansovi-otcheti.html", "text": "Агенцията по вписванията ще работи с удължено работно време от 23 юни до края на месеца. Това съобщиха от пресцентъра на Министерство на правосъдието. На 30 юни изтича 6-месечният срок, в който собствениците на фирми са длъжни по закон да подадат годишните си финансови отчети. Така за улеснение на гражданите работното време на агенцията за периода се удължава. То ще е от 8.30 до 18.00 ч.\r\nПромяната идва след като ресорният зам.-министър на правосъдието Десислава Ахладова, по указания на министър Цецка Цачева, направи проверка за това как служителите на агенцията работят с граждани и на какво се дължат опашките във ведомството. Проверката установи, че всички служители са на работните си места и отпуските им са спрени до края на месеца. Голямото струпване на хора се дължи на факта, че болшинството граждани чакат от началото на годината до крайния срок да останат една-две седмици. В сравнение с миналата година опашките са редуцирани значително поради възможността повечето фирми да подават отчетите си онлайн.\r\nЕдин от ключовите приоритети на правителството с министър-председател Бойко Борисов е именно административната реформа и облекчаването на бюрократичните режими.", "date": "2017-06-22", "title": "Агенцията по вписванията ще работи с удължено работно време от 23 юни до края на месеца за приемането на финансови отчети"}
{"url": "http://www.focus-news.net/news/2017/06/22/2407683/tsvetan-tsvetanov-gerb-ot-11-366-spreni-za-proverka-vodachi-ot-nachaloto-na-godinata-samo-1212-sa-bili-sobstvenitsi-na-avtomobilite.html", "text": "От проверките, които са извършени от началото на годината, досега има 11 366 спрени за проверка, от тях се установява, че само 1212 са били собственици на автомобили, останалите са били реално неправоспособни. Това каза председателят на ПГ на ГЕРБ Цветан Цветанов по време на дебатите по промените в Закона за движение по пътищата на второ четене, предаде репортер наАгенция „Фокус“.\r\n „Искаме ли да продължаваме това или искаме да имаме ефективност в противодействието ни в борбата срещу жертвите по пътищата“, коментира той. „Да говорим за поправки, които да дадат възможност на неправоспособните водачи, които управляват МПС, предоставено от неговия собственик, да влязат в хипотезата на тези, когато са били правоспособни и са го предоставили“, обясни Цветан Цветанов. Според него дебатът в пленарна зала се е изместил и се коментира действащ текст, а не поправките. „Трябва да направим поправка и да допълним, че тези, които са неправоспособни и им е предоставено от собственика МПС, естествено, че ще бъдат в хипотезата на тези 1212 човека. Искате да толерирате останалите 10 хил. и за тях да няма тези санкции, които трябва да бъдат задължителни и за тях“, посочи Цветан Цветанов. „Да се концентрираме върху поправките, които предлагаме, а не да коментираме действащия текст, който в момента е факт и не подлежи на обсъждане. Не правим промяна на действащ текст, а такава с която искаме да оптимизираме правната норма, която да важи за всички и да бъдат равнопоставени, да имаме ефективността, която ще ни даде резултат, с който да намалим жертвите по пътищата“, заяви председателят на групата на ГЕРБ.\r\nБиляна ИВАНОВА", "date": "2017-06-22", "title": "Цветан Цветанов, ГЕРБ: От 11 366 спрени за проверка водачи от началото на годината, само 1212 са били собственици на автомобилите"}
{"url": "http://www.focus-news.net/news/2017/06/22/2407695/balgariya-prodalzhava-satrudnichestvoto-s-evropeyskata-banka-za-vazstanovyavane-i-razvitie.html", "text": "България подписа Меморандум за разбирателство с Европейската банка за възстановяване и развитие, който гарантира подкрепа за изпълнение на проекти, финансирани чрез европейските структурни и инвестиционни фондове за периода 2014-2020 година. Това съобщиха от правителствената информационна служба. \r\nМеморандумът осигурява основата за ползотворно сътрудничество на Банката с управляващите органи и бенефициентите чрез сключване на двустранни споразумения за предоставяне на подкрепа за проекти. Консултантската помощ от Банката в рамките на меморандума ще бъде реализирана в широк набор от сфери на сътрудничество като подобряване на конкурентоспособността, комерсиализация на общинските услуги, водна реформа, реформа на енергийния сектор и енергийна сигурност, финансови инструменти и т. н.\r\nОт страна на българското правителство меморандумът беше подписан от заместник министър-председателя Томислав Дончев, а от страна на Европейската банка за възстановяване и развитие – от Лариса Манастърли, директор за България.\r\nС подписването на този документ се продължава успешното и устойчиво сътрудничество между Правителството на България и международните финансови институции при изпълнението на проекти, финансирани със средствата от кохезионната политика на Европейския съюз, което започна по време на първия за страната програмен период 2007-2013 г.", "date": "2017-06-22", "title": "България продължава сътрудничеството с Европейската банка за възстановяване и развитие"}
{"url": "http://www.focus-news.net/news/2017/06/22/2407693/nikola-dimitrov-makedoniya-i-balgariya-izgubiha-mnogo-vreme-zaradi-hladnite-otnosheniya-mezhdu-sebe-si.html", "text": "Македонският министър на външните работи  Никола Димитров заяви, че двете страни са загубили много време заради хладните отношения помежду си, но е убеден, че положението ще започне да се промени, предава македонската електронна медия „24 Вести“.\r\nВъв връзка с въпроса за името, Димитров повтори позицията, че правителството ще се опита да убеди Гърция, че това, което се прави в Македония трябва да бъде подкрепено и призова гръцките власти сериозно да обмислят какъв съсед желаят да имат. Виктор Турмаков", "date": "2017-06-22", "title": "Никола Димитров: Македония и България изгубиха много време заради хладните отношения между себе си"}
{"url": "http://www.focus-news.net/news/2017/06/22/2407688/korneliya-ninova-bsp-kak-izvednazh-se-poyaviha-tolkova-kandidati-za-buzludzhai.html", "text": "„Шокирана съм от това, което разбрах. Аман от номерата на Бойко Борисов. Първо елате си вземете Бузлуджа безвъзмездно, а сега ни обясниха, че това не може да стане“. Това заяви лидерът на БСП Корнелия Нинова след среща с министъра на регионалното развитие и благоустройството Николай Нанков, съобщиха от пресцентъра на партията. Тя обясни, че много правителства подред не могат да се грижат за паметниците, включително и този на Бузлуджа, който се руши. „Ние желаем да го вземем, за да го реставрираме и поддържаме“, заяви председателят на БСП и допълни, че от една седмица, откакто левицата е изявила това желание, са се явили много кандидати - политически лидери, политически партии, НПО-та, юридически субекти, физически лица  По думите й изведнъж и общината в Казанлък, и областната управа на област Стара Загора са се сетили, че и те си го искат, за да започнат да го стопанисват, след като години наред са го оставили на произвола. „Това говори едно – съсредоточава се цялата енергия, само и само да не се получи паметникът от БСП“, подчерта тя.  \r\nКорнелия Нинова благодари на министъра, че търси варианти - какво да се прави оттук нататък. Тя обясни, че се предлагат на БСП различни варианти на възмездно прехвърляне, които предполагат търг, на който ще се явят много кандидати, наем и редица други неща. „Това е само  начин да не се случи това,което желаем – да запазим един архитектурен паметник за България и един партиен символ за нас“, категорична бе лидерът на БСП.\r\nНинова заяви, че са били обсъдени с юристи различните варианти и във вторник ще бъдат обсъдени на ИБ на БСП, за да бъде взето решение. „Нашето желание остава. за прехвърляне на собственост, за да можем да се заемем сериозно, като собственици, и да имаме гаранции, че с инвестиции ще се развие проектът“, каза още тя. Председателят на левицата коментира, че има голям интерес за възстановяването на паметника, но има и други интереси, които искат да попречат. „Продължаваме тази битка. Борисов да намери начин да си изпълни обещанието“, заключи Корнелия Нинова.", "date": "2017-06-22", "title": "Корнелия Нинова, БСП: Как изведнъж се появиха толкова кандидати за \"Бузлуджа\"?"}
{"url": "http://www.focus-news.net/news/2017/06/22/2407690/za-narusheniya-zasneti-s-videokamera-za-koito-ne-se-otnemat-kontrolni-tochki-ili-pravo-na-upravlenie-na-mps-shte-se-izdavat-elektronni-fishove.html", "text": "При нарушение, установено и заснето с автоматизирано техническо средство или система, за което не е предвидено наказание лишаване от право да се управлява моторно превозно средство или отнемане на контролни точки, се издава електронен фиш в отсъствието на контролен орган и на нарушител за налагане на глоба в размер, определен за съответното нарушение. Това приеха депутатите при гласуването на промените в Закона за движение по пътищата на второ четене, предаде репортер на Агенция \"Фокус\". „За“ промените гласуваха 143 народни представители, 13 бяха „против“, а 7 се въздържаха. \r\nКакто досега, електронният фиш съдържа териториалната структура на МВР, на чиято територия е установено нарушението; мястото, датата и точния час на извършване на нарушението; регистрационния номер на моторното превозно средство; собственика, на когото е регистрирано превозното средство; описание на нарушението, нарушените разпоредби; размера на глобата, срока, сметката и начините за доброволното заплащане. \r\nБиляна ИВАНОВА", "date": "2017-06-22", "title": "За нарушения, заснети с видеокамера, за които не се отнемат контролни точки или право на управление на МПС, ще се издават електронни фишове"}
{"url": "http://www.focus-news.net/news/2017/06/22/2407698/kyustendil-obshtinskiyat-savet-shte-izbira-svoy-predsedatel-za-sledvashtite-shest-mesetsa.html", "text": "Общинският съвет ще избира свой председател за следващите шест месеца. Това съобщи на пресконференция Михаела Крумова, председател на Общински съвет – Кюстендил, предаде репортер на Радио „Фокус” – Кюстендил. Изборът на председател е съгласно действащия правилник за работа на Общинския съвет и ще се извърши на насрочената за 29 юни общинска сесия. Тя ще се проведе от 14.00 часа в заседателната зала на Община Кюстендил. В предварителния дневен ред са включени общо 19 докладни записки. Сред предоставените докладни има, относно финансово подпомагане на жители на Община Кюстендил със сериозни здравословни проблеми, разкриване на социална услуга в общността „Дневен център за пълнолетни деца с увреждания”, вътрешни компенсирани промени по бюджета на Община Кюстендил, кандидатствания по проектни предложения, мотивирани искания от Общинска служба „Земеделие”.\r\nВенцеслав ИЛЧЕВ", "date": "2017-06-22", "title": "Кюстендил: Общинският съвет ще избира свой председател за следващите шест месеца"}
{"url": "http://www.focus-news.net/news/2017/06/22/2407696/evrodeputatat-momchil-nekov-85-ot-obrazovanite-balgari-do-38-godini-napuskat-stranata.html", "text": "С голямо мнозинство беше приет докладът на българския евродепутат Момчил Неков за Новата европейска програма за умения. Това съобщиха от пресофиса на евродепутата Момчил Неков. Програмата цели да повиши уменията и квалификациите на европейските граждани и да се справи с безработицата и изтичането на мозъци. \r\nПо последни данни 85% от образованите българи, които са на възраст до 38 години, напускат пределите на България. Сред тях са основно инженери, IТ специалисти, доктори, медицински сестри и учители. „Трябва да покажем на българите, че могат да се реализират успешно и в нашата родина. Трябва да се погрижим да върнем и Българите в чужбина, които могат да приложат наученото на Запад у нас. Това  ще стане чрез сътрудничество между държавата, бизнеса и образованието“, заяви Неков.\r\nБългарският евродепутат смята, че България трябва да си възвърне изгубения блясък на професионалното образование и дуалната форма на обучение като се отчетат новите потребности на пазара на труда по региони. „Трябва да се подсигурим, че като свършат парите по проектите за дуално образование, бизнесът и фирмите ще са готови да инвестират в обучението на кадри. За да се случи това, трябва да се осигурят финансови стимули поне в началото“, допълни Неков.\r\nПо данни на Синдиката на българските учители (СБУ) около 3000 са учителите в България, които преподават в клас без да притежават диплома за педагози. В допълнение на това, заради недостигга на кадри, 5500 са работещите пенсионери учители към момента. Новата европейска програма за умения призовава за предприемането намерки за привличането на  повече млади кадри и за подобряване на статута на учителската професия. Според Неков учителят трябва да бъде водеща движеща сила в дигиталната трансформация на образованието.\r\nСлед гласуването Момчил Неков беше домакин на дебат по доклада с акцент върху дигиталните умения и професионално образование. В него участваха членове на Европейския парламент, представители на Европейската комисия, работодателски и синдикални организации.", "date": "2017-06-22", "title": "Евродепутатът Момчил Неков: 85% от образованите българи до 38 години напускат страната"}
{"url": "http://www.focus-news.net/news/2017/06/22/2407701/neweurope-vsichki-migranti-v-holandiya-shte-popalvat-deklaratsii-che-spodelyat-i-podkrepyat-tsennostite-na-stranata.html", "text": "Министерството на социалните грижи на Холандия обяви, че всички мигранти в Холандия трябва да попълнят декларация, че споделят и подкрепят ценностите на страната като част от своя изпит за интеграция. Новите правила, приети от горната камара на холандския парламент на 20 юни, ще влязат в сила на 1 октомври, предаде  NewEurope.\r\nСпециален курс ще запознава мигрантите със стандартите, ценностите и социалните права в Холандия. След курса те трябва да подпишат д, че приемат ценностите и правилата на холандското общество и че обещават да ги уважават.  „За нас правилата са очевидни, за новодошлите често не. Затова е и важно още от първия ден всичко да бъде изяснено“, заяви министърът на социалните грижи Лодевик Аскер. \r\n„Добре дошли в Холандия. Холандия е конституционна демокрация. Това означава, че всеки има същите права като останалите и че всеки трябва да се подчинява на едни закони. В Холандия ценностите на свободата, равенството и солидарността са на централно място. Тези ценности са свързани с правата, които се отнасят и до Вас. Тези ценности могат да бъдат поддържани, ако всички активно допринасят за обществото“, пише в декларацията.  Виктор Турмаков", "date": "2017-06-22", "title": "NewEurope: Всички мигранти в Холандия ще попълват декларации, че споделят и подкрепят ценностите на страната"}
{"url": "http://www.focus-news.net/news/2017/06/22/2407700/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще посетим най-големия родопски резерват „Червената стена“. Той вече е сред одобрените четири български биосферни резервати от ЮНЕСКО. Това стана факт на 29-ата сесия на Междуправителствения координационен съвет по Програмата „Човекът и биосферата“. Обявяването на „Червената стена“ в съответствие с принципите на Севилската стратегия дава възможност за стимулиране на местните общности и за развитие на регионите, на чиято територия се намират. Чрез обособяването на зони за защита, на „буферни“ и „преходни“ зони се поощрява прилагането на практики, които гарантират както икономическо развитие на съответните региони, така и опазването на природата в тях. Още за бъдещето и възможностите пред резерват „Червената стена“ ще научим от Ивайло Мирчев, експерт от ОП „Туризъм“ в Асеновград.\r\nВ предаването днес ще разкрием и подробности около визитната картичка на Асеновград  – обичаят „Калиница“. Той се провежда традиционно на 24 юни – Еньовден. На този ден малки момичета се обличат като булки и придружени от своите приятелки обикалят махалите и пеят песен за Калиница. За историята на празника, за неговата същност и значение, както и за подготвената богата програма, свързана с уникалното събитие, ще ни разкаже Венелина Алексиева от отдел „Връзки с обществеността“ в Община Асеновград.\r\nВажна подробност е, че празникът „Калиница“ ще започне още на 23 юни в Етнографската къща, където малките калинички ще оставят нишаните си, за да престоят в мълчаната вода под звездите, а на сутринта ще чуят наричанията на нишаните за здраве и благодатен живот. Обредната натовареност и символика ще ни разясни Росица Иванова, уредник в Етнографската къща.\r\nВъв втората част на предаването „Асеновград – Богоизбран пред портите на Родопите“ ще си спомним за Надя Тодорова – „голямата актриса на малките роли“ в българското кино. Актрисата започва кариерата си още през 1946 година, първоначално на театралната сцена, а по-късно дебютира и на големия екран. Първият филм с нейно участие е „Трудна любов“ от 1974 година. След това участва в над 30 филма, сред които „Куче в чекмедже“, „Господин за един ден“ и много други. Надя Тодорова ще бъде запомнена и с култовите си реплики от филмите „Дами канят“, „Опасен чар“ и „Двойникът“. В читалище „Родолюбие“ в Асеновград се състоя премиера на книгата „Един живот в пет тетрадки”, представяща мемоарите на великата актриса. Специално за премиерата в България пристигна и нейната дъщеря Антоанета Теменугова, която живее в Прага, Чехия. Датата за премиерата в родния град на Надя Тодорова не бе избрана случайно – на 21 юни се навърши точно една година, откакто си отиде „голямата актриса на малките роли“. Ще разговаряме с дъщерята на Надя Тодорова – Антоанета Теменугова, която ще ни сподели как премина представянето на книгата и ще ни я представи накратко, ще разкаже за живота на майка си през своите очи и ще посочи най-важния родителски житейски урок. В съкровен разговор ще сподели също мнението за култовите роли на великата българска актриса, ще каже и дали е проявявала интерес към професията на своята майка. Не последно място ще научим дали умеем да отдаваме почит на Личностите, на българските актьори от миналото, благодарение на които се изгради и запази „Златен фонд“ на родното кино.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017-06-22", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/06/22/2407702/gabrovo-72-godishna-zhena-ot-tryavna-e-stanala-zhertva-na-telefonna-izmama-sas-sumata-ot-4-500-evro-i-250-leva.html", "text": "72-годишна жена от Трявна е станала жертва на телефонна измама със сумата от 4 500 евро и 250 лева. Това съобщават от Областната дирекция на МВР – Габрово. На 21 юни в РУ - Трявна е получен сигнал от възрастната жена, че същия ден и причинило имотна вреда в размер на 4 500 евро и 250 лева. Измамата е извършена по сценария „оказване на съдействие при провеждане на акция по залавяне на измамници“. По случая е образувано досъдебно производство.", "date": "2017-06-22", "title": "Габрово: 72-годишна жена от Трявна е станала жертва на телефонна измама със сумата от 4 500 евро и 250 лева"}
{"url": "http://www.focus-news.net/news/2017/06/22/2407703/smolyan-peta-finalna-mezhdunarodna-sreshta-po-proekt-mnogostepenno-upravlenie-za-integrirano-i-ustoychivo-regionalno-razvitie-shte-se-provede-v-grada.html", "text": "Между 22 и 24 юни в Смолян ще се проведе Петата и финална среща по проект MUSTER - Многостепенно управление за интегрирано и устойчиво регионално развитие е проект по Програма „Европа за гражданите 2014 – 2020“ на Европейската комисия, Направление 2 „Демократична ангажираност и гражданско участие“, Мярка 2.2 – „Мрежи от градове“. Това съобщиха от пресцентъра на Община Смолян. От месец септември 2015 г. до август 2017 г. пет града – Чита ди Кастело (Италия), Жуи Ле Тур (Франция), Льорах (Германия), Сигишоара (Румъния), Смолян (България) и Агенция Практикал Утопия (Италия) ще работят съвместно, за установяване на общи сфери на интерес и за изграждане на платформа за дългосрочно сътрудничество между петте местни власти. Програмата за градовете 2014 – 2020 на Европейската комисия представлява обща рамка с обединяваща функция за изпълнението на тези цели. \r\nЧрез тези срещи партньорите се запознаха със състоянието на градовете, участващи в проекта, в частност със специфичните иновативни форми на гражданско участие, с проекти, които са изпълнили, както и с политиките им за бъдещо интелигентно и устойчиво развитие. Този процес следва да доведе до избор на действия за съвместна дейност и постепенното формиране на една трайна мрежа. Основите за това са някои вече съществуващи сътрудничества, сходството в проблемите, с които градовете трябва да се справят и силната европейска отдаденост на всички партньори. \r\nСрещата в Смолян е заключителна, като програмата на събитието стартира в четвъртък – 22.06.2017г. след обяд с представяне на партньорите и вече проведените дейности, продължава в петък – 23.06 с презентации на тема \"Демокрация в интелигентни градове – ролята на технологиите при комуникацията с гражданите\" – ролята на дигиталните технологии във взаимодействието между администрация и граждани и презентации и дискусия с участието на младежи и младежки организации на тема „Моето бъдеще в Смолян, в България, в Европа“. Участниците в срещата ще имат и възможност да видят Регионалния исторически музей и галерията, планетариума, да посетят Националното училище за фолклорни изкуства в Широка Лъка, както и някои от забележителностите на общината. \r\nНай-важен акцент на срещата в Смолян е подписването на Меморандум за бъдещо сътрудничество между партньорите.", "date": "2017-06-22", "title": "Смолян: Пета финална международна среща по проект „Многостепенно управление за интегрирано и устойчиво регионално развитие“ ще се проведе в града"}
{"url": "http://www.focus-news.net/news/2017/06/22/2407697/mezhdu-6-mesetsa-i-godina-shte-se-prekratyava-registratsiyata-na-mps-chiyto-sobstvenik-go-e-predostavil-na-litse-bez-knizhka.html", "text": "Парламентът реши между 6 месеца и година да се прекратява регистрацията на МПС, чийто собственик ги е предоставил на лице без книжка, предаде репортер Агенция „Фокус“. Промените бяха заложени в Закона за движение по пътищата. „За“ текста гласуваха 92  народни представители, „против“ - 21 , „въздържали се“ - 51.  Съгласно текста за период от 6 месеца до 1 година ще се  прекратява регистрацията на пътно превозно средство, ако неговият собственик  го управлява без да притежава свидетелство за управление на МПС или е употребил алкохол с концентрация в кръвта над 0,5 промила или наркотични вещества и техни аналози. Същата принудителна мярка ще се въвежда и за собственик, който откаже проверка с техническо средство за алкохол. \r\nВ рамките на дебата депутатът  Димитър Стоянов от БСП коментира, че в текста  има изключително голяма непрецизност. Той поясни, че проблем би възникнал, ако автомобилът не е собственост на един човек или ако е собственост на фирма, на държавата, общината или е взет под наем.  \r\nВ края на дебата по този текст председателят на ПГ на ГЕРБ Цветан Цветанов заяви, че от ГЕРБ не правят промяна на действащ текст, а такава, с която искат да оптимизират правната норма, която да важи за всички и те да бъдат равнопоставени. По думите му така ще има резултат, с който ще се намалят жертвите по пътищата. \r\nДеница КИТАНОВА", "date": "2017-06-22", "title": "Между 6 месеца и година ще се прекратява регистрацията на МПС, чийто собственик го е предоставил на лице без книжка"}
{"url": "http://www.focus-news.net/news/2017/06/22/2407699/parlamentat-prie-na-vtoro-chetene-promeni-v-zakona-za-dvizhenie-po-patishtata-premahvashti-znatsite-oboznachavashti-kamerite.html", "text": "Парламентът прие на второ четене промени в Закона за движение по пътищата, премахващи знаците, обозначаващи камерите, предаде репортер на Агенция „Фокус“. Депутатите решиха още за нарушения, заснети с видеокамера, за които не се отнемат контролни точки или право на управление на МПС, да се издават електронни фишове. Приетият закон предвижда за срок между 6 месеца и година да се прекратява регистрацията на МПС, чийто собственик го е предоставил на лице без книжка. Съгласно приетите текстове за период от 6 месеца до 1 година ще се прекратява регистрацията на пътно превозно средство, ако неговият собственик го управлява без да притежава свидетелство за управление на МПС или е употребил алкохол с концентрация в кръвта над 0,5 промила или наркотични вещества и техни аналози. Същата принудителна мярка ще се въвежда и за собственик, който откаже проверка с техническо средство за алкохол. \r\nСъгласно промените на пълнолетните лица, употребили наркотици и алкохол ще се търси наказателна отговорност, ако са причинили увреждане или смърт. \r\nДеница КИТАНОВА", "date": "2017-06-22", "title": "Парламентът прие на второ четене промени в Закона за движение по пътищата, премахващи знаците, обозначаващи камерите"}
{"url": "http://www.focus-news.net/news/2017/06/22/2407705/mvr-trima-uchastnitsi-v-telefonni-izmami-sa-zadarzhani-pri-spetsaktsiya-realizirana-pod-rakovodstvoto-na-gdnp-v-ruse-i-vetovo.html", "text": "Трима участници в телефонни измами са задържани при спецакция, реализирана под ръководството на ГДНП, в Русе и Ветово. Това съобщиха от пресцентъра на МВР. Специализираната полицейска операция е проведена на 14 и 15 юни на територията на градовете Русе и Ветово. Тя е осъществена под ръководството на ГД „Национална полиция“  и в нея са участвали служители на ГД „Национална полиция“, на областните дирекции във Велико Търново и Русе и дирекция „Жандармерия“. \r\nВ хода на операцията са задържани трима жители на Ветово – лице с инициали М.Д. (на 29 г.), лице с инициали А. А. (на 30 г.) и лице с инициали З. Х. (на 47 г.) - известни на полицията и осъждани. При извършени претърсвания в техни имоти на територията на Русе и Ветово са иззети множество мобилни телефони, СИМ карти, златни накити и значителна сума пари. В процеса на разследването е установено, че в периода 12 май – 4 юни тази година тримата, след предварителен сговор и в различно съучастие, са извършили 7 телефонни измами във Велико Търново. При всички случаи е използвана добре познатата схема „съдействие при задържане на телефонни измамници“. По първоначални данни от престъпната си дейност тримата са успели да измъкнат от потърпевшите около 20 000 лева и златни накити. \r\nСлед доклад на материалите в прокуратурата тримата са привлечени, като обвиняеми, наложени са им мерки за неотклонение „задържане под стража“. Работата по документиране на престъпната им дейност продължава под наблюдението на прокуратурата.", "date": "2017-06-22", "title": "МВР: Трима участници в телефонни измами са задържани при спецакция, реализирана под ръководството на ГДНП, в Русе и Ветово"}
{"url": "http://www.focus-news.net/news/2017/06/22/2407706/reuters-lyuksemburg-globi-chastnata-banka-rotshild-s-devet-mln-evro.html", "text": "Финансовият надзор на Люксембург глоби местния клон на швейцарската частна банка „Едмон де Ротшилд“ с близо девет милиона евро, заради това, че не гарантира правилно предпазване от пране на пари, предаде  Reuters.\r\nИзточник, запознат с въпроса, потвърди новините, че случаят се отнася до начина, по който са  се управлявали средствата на затъналия в скандали малайзийски инвестиционен фонд 1МДБ. \r\nОт банката потвърдиха, че са предприели мерки да засилят процедурите си по спазването на правилата и контрол над риска.  Виктор Турмаков", "date": "2017-06-22", "title": "Reuters: Люксембург глоби частната банка „Ротшилд“ с девет млн. евро"}
{"url": "http://www.focus-news.net/news/2017/06/22/2407707/kyustendil-obshtinata-provezhda-posledovatelna-politika-po-otnoshenie-na-plashtashtite-patenten-danak.html", "text": "Община Кюстендил провежда последователна политика по отношение на плащащите патентен данък. Това каза пред Радио „Фокус” – Кюстендил Надя Каратова, зам.-кмет на Община Кюстендил. „По отношение на патентния данък на плащащите патентен данък и упражняващи патентни дейности, ние от 2013 насам няколко пъти намалихме данъка за различните патентни дейности”, каза Надя Каратова. По думите ѝ плащането на патентен данък е единствената връзка на общините в България с някакъв вид бизнес, който се развива на територията на общината. „Затова нашето отношение към данъкоплатците, плащащи точно този вид данък, е особено внимателно, защото за разлика от всички останали видове бизнес, патентните дейности се упражняват от хора с изключително ниски финансови възможности за правене на инвестиции в своя бизнес”, каза Надя Каратова. Според нея именно затова политиката на Община Кюстендил е обърната към това те да имат някаква заетост и данъкът, който плащат към общината да не ги затруднява в упражняването на тази дейност. А по – голямата част от резултата на техния труд, да остава в ръцете на техния семеен бюджет. \"Увеличава се събираемостта на патентните данъци в Кюстендил\", каза още Каратова. По думите ѝ за 2017 година са получени общо 495 броя патентни декларации за упражняващи патентна дейност, в тях влизат и новият вид патентен данък – това е данъкът върху таксиметровата дейност. „Нашите данъкоплатци при ниските патентни ставки, които сме определили, плащат редовно. Мога да се похваля, че и тази година към края на май месец, събираемостта на годишна база е над 85%. Всъщност е 88%. Така че можем да кажем, че нашите данъкоплатци, упражняващи патентна дейност, са добросъвестни”, каза Надя Каратова. Според нея има и такива, които са решили да отложат това си задължение към общината за следващи периоди. „Към тях ние предприемаме допустимите и разрешените по ЗДДС и мерки. Ходим по изненадващи проверки, обикаляме по адресите на деклариралите патентната дейност и не платили. Пишем им писма, подсещаме ги, не ги оставяме да не си платят данъка”, каза Надя Каратова.\r\nВенцеслав ИЛЧЕВ", "date": "2017-06-22", "title": "Кюстендил: Общината провежда последователна политика по отношение на плащащите патентен данък"}
{"url": "http://www.focus-news.net/news/2017/06/22/2407708/miliet-bivsh-deputat-ot-upravlyavashtata-partiya-v-turtsiya-e-zadarzhan-za-vrazki-s-gyulenistite.html", "text": "Бившият депутат от управляващата Партия на справедливостта и развитието (ПСР) Шюкрю Йондер е задържан тази сутрин към 10.00 часа в провинция Ялова заради връзки с т.нар. „Терористична организация на гюленистите/Паралелна държавна структура” (ФЕТО/ПДС), информира електронното издание на вестник „Милиет”. През периода 2002-2007 година Шюкрю Йондер е бил народен представител на ПСР от Ялова. Преди това е работил на ръководни постове в дирекциите по сигурността в провинциите Гиресун, Сиирт, Кютахия и Малатия. Пенсиониран е от МВР с ранг „Директор по сигурността 1-ва степен”, посочва още изданието. Георги Димов", "date": "2017-06-22", "title": "„Милиет”: Бивш депутат от управляващата партия в Турция е задържан за връзки с гюленистите"}
{"url": "http://www.focus-news.net/news/2017/06/22/2407710/nadzorniyat-savet-na-noi-izbra-novo-rakovodstvo.html", "text": "На свое заседание, проведено днес, Надзорният съвет на Националния осигурителен институт (НОИ) избра ново ръководство. Това съобщиха от пресцентъра на НОИ.\r\nЗа председател на ръководния орган на институцията бе избрана Ася Гонева, изпълнителен секретар на КНСБ. Тя поема поста от заместник-председателя на Българска стопанска камара Димитър Бранков.\r\nЗа заместник-председател от квотата на работодателите бе избран Станимир Цоцов от Българска търговско-промишлена палата. Представител на държавата в ръководството продължава да бъде Калина Петкова от Министерството на труда и социалната политика.\r\nСъгласно разпоредбите на Кодекса за социално осигуряване, председателството на Надзорния съвет на НОИ е с мандат една година и се предава на ротационен принцип между трите страни, участващи в него – изпълнителна власт, работодатели и синдикати.", "date": "2017-06-22", "title": "Надзорният съвет на НОИ избра ново ръководство"}
{"url": "http://www.focus-news.net/news/2017/06/22/2407709/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по Радио „Фокус“-Пловдив днес е посветено на Пловдивския гарнизон – най-големият в страната. От началника на гарнизона бригаден генерал Явор Матеев ще разберем кои са първите негови войскови части, както и кои формирования влизат днес в състава на гарнизона.\r\n4 юли е обявен за боен празник на гарнизона в Пловдив. След дълго прекъсване, през миналата година бе възстановена традицията да се чества празникът. Частите на Пловдивския гарнизон и тази година ще преминат в боен парад през Главната улица в Пловдив, за да стигнат до Военния клуб. Бригаден генерал Явор Матеев ще ни разкаже как ще бъде отбелязан тазгодишният празник. От него ще чуем и някои новини, свързани с настоящето на гарнизона.\r\nПредаването “Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017-06-22", "title": "Акценти в предаването „Със славната 2-ра Тракийска дивизия – За честта на България“ по Радио „Фокус“ Пловдив"}
{"url": "http://www.focus-news.net/news/2017/06/22/2407711/futbol-sasuolo-prodalzhi-dogovorite-s-chetirima-igrachi.html", "text": "На своя официален сайт италианският отбор Сасуоло съобщава за продължаването на договорите с редица играчи. Нови споразумения с клуба са сключили Давиде Бьондини, Паоло Канаваро, Франческо Манганели и Джанлука Пеголо.\r\nМанганели продължава договора си до 2019 г., докато останалите играчи до 2018 г.  Виктор Турмаков", "date": "2017-06-22", "title": "Футбол: Сасуоло продължи договорите с четирима играчи"}
{"url": "http://www.focus-news.net/news/2017/06/22/2407712/sofiya-28-godishen-mazh-e-v-bolnitsa-s-opasnost-za-zhivota-sled-kato-e-otkrit-v-bezpomoshtno-sastoyanie-s-probodna-rana-v-gardite-v-zh-k-krasna-polyana.html", "text": "Столични полицаи работят по разкриване на криминално престъпление, извършено тази нощ. Около 2 часа в полицията бил получен сигнал за мъж в безпомощно състояние в ж. к. „Красна поляна”. Това съобщиха от пресцентъра на МВР. На място незабавно пристигнали полицейски екипи и спешна помощ. Пострадалият 28-годишен мъж бил откаран в болнично заведение, настанен е за лечение с прободно- проникваща рана в областта на гърдите, с опасност за живота. На място  са извършени огледи.  В рамките на образуваното досъдебно производство ще се изясняват всички факти и обстоятелства около случилото се. Работа в полицията по установяване и задържане на извършителя на деянието продължават.", "date": "2017-06-22", "title": "София: 28-годишен мъж е в болница с опасност за живота, след като е открит в безпомощно състояние, с прободна рана в гърдите, в ж. к. „Красна поляна”"}
{"url": "http://www.focus-news.net/news/2017/06/22/2407714/varna-sled-sporazumenie-s-okrazhnata-prokuratura-nepalnoleten-narkodilar-poluchi-osaditelna-prisada.html", "text": "Непълнолетният Евгени Е., обвиняем за придобиване и държане на марихуана и за разпространение на високорисковото наркотично вещество, сключи споразумение с Окръжната прокуратура във Варна, което състав на Варненския окръжен съд одобри като непротиворечащо на закона и морала. Това съобщиха от пресцентъра на Апелативна прокуратура – Варна. Той се отказа от разглеждане на делото срещу него по общия ред и прие да изтърпи наказание от 2 години лишаване от свобода с 3-годишен изпитателен срок. Разноските по наказателното производство в размер на 387 лева със споразумението се възлагат на обвиняемия.\r\nВ периода от 17 до 22 февруари 2017 г. при условията на продължавано престъпление ненавършилият 18-годишна възраст ученик придобил и държал на публично място без надлежно разрешение около 8 грама марихуана, а на 17 февруари разпространил на свидетел по делото една доза.\r\nСпоразумението е окончателно и със сила на присъда.", "date": "2017-06-22", "title": "Варна: След споразумение с Окръжната прокуратура непълнолетен наркодилър получи осъдителна присъда"}
{"url": "http://www.focus-news.net/news/2017/06/22/2407713/agentsiyata-po-gorite-proveryava-izpalnenieto-na-protivopozharnite-meropriyatiya-v-gorskite-teritorii.html", "text": "Изпълнителна агенция по горите призовава всички граждани да бъдат особено внимателни и да се въздържат от палене на огън сред природата, включително и в земеделски земи, където паленето на огън е абсолютно забранено. Това съобщиха от пресцентъра на Изпълнителна агенция по горите.\r\nЕксперти от Изпълнителната агенция по горите, регионалните дирекции по горите, съвместно със служители на „Пожарна безопасност и защита на населението” извършват непрекъснат контрол по изпълнението на предвидените противопожарни мероприятия през летния пожароопасен сезон. Проверките се предприемат с цел провеждане на превантивни мерки за предотвратяване на пожари в горите и земеделските територии на страната. \r\nОбект на проверка са горските територии на страната. Особено внимание се обръща на направата на нови и поддържане на стари противопожарни просеки и минерализовани ивици. Следи се и за почистването на тревни горими материали покрай железопътни линии и пътища, линейни съоръжения, земеделски земи, вилни зони, туристически хижи и др. \r\nСлужителите от Агенцията и регионалните дирекции по горите следят и за строгото спазване на заповедите за пожароопасния сезон, който вече е обявен във всички области на страната. Проверява се готовността на държавните горски предприятия за обслужването на специализираните автомобили за патрулиране и първоначална атака на горски пожари. \r\nОт началото на годината в горските територии на страната са възникнали 201 пожара. Най-много е засегнатата горска територия в района на дейност на РДГ Берковица. Най-много са пожарите на територията на РДГ Благоевград и РДГ София, но не са върхови, т.е. гората не е унищожена напълно. \r\nИАГ припомня едни от основните правила за пожарна безопасност, които трябва да се спазват: \r\n- При забелязване на пожар в гората е необходимо незабавно сигнализиране и осъществяване на връзка на телефон 112.\r\n- По време на пожароопасния сезон, който продължава до месец ноември, се забранява паленето на открит огън и извършването на огневи работи на разстояние по-малко от 100 метра от границите на горските територии.\r\n- Забранено е още паленето на стърнища, суха трева и слама по слоговете и крайпътни ивици и други площи със суха растителност, намиращи се в горския фонд и на разстояние до 100 м. от него. \r\n- Забранено е хвърлянето на незагасени цигари и клечки кибрит при преминаване през горски насаждения.", "date": "2017-06-22", "title": "Агенцията по горите проверява изпълнението на противопожарните мероприятия в горските територии"}
{"url": "http://www.focus-news.net/news/2017/06/22/2407715/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването „Дупница – Ключът към Рила“ по Радио „Фокус“ – Пирин гост ще бъде управителят на ВиК Дупница Илия Илиев. С него ще коментираме състоянието на водопреносната мрежа в Община Дупница. Има ли проблеми със стопанската вода и водата за питейни цели, каква е честотата на авариите и ще бъде ли увеличавана цената на водата. Това са само част от проблемите, които ще засегнем с Илия Илиев.\r\nБроени часове остават до официалното откриване на едно от най-дългоочакваните събития в Дупница - най-големия кулинарно-музикален фестивал „Табиет“. Веселка Стамболиева е част от организационния екип и ще разкаже за програмата на мероприятието.\r\nВсичко това и още, придружено с хубава музика за добро настроение и позитивен ден, Ви очаква в „Дупница – Ключът към Рила“ от 16.00 до 17.00 часа с водещ Лора Калчева.", "date": "2017-06-22", "title": "Акценти в предаването „Дупница – Ключът към Рила“ по Радио „Фокус“ – Пирин"}
{"url": "http://www.focus-news.net/news/2017/06/22/2407716/plovdiv-razkriti-sa-izvarshitelite-na-2-vzlomni-krazhbi-za-nad-20-000-leva-v-karlovo.html", "text": "Извършители на две взломни кражби в Карлово са разкрити в рамките на проведено разследване, започнало в  края на миналата година. На 20 декември в полицията постъпила информация, че за времето между 3.30 часа и 4 часа неизвестни проникнали в два съседни търговски обекта в индустриалната зона край града. От единия от офисите  била открадната метална каса с около 20 000 лева, а от другия – с около 400 лева. Това съобщиха от пресцентъра на МВР. След извършени огледи и образувани досъдебни производства, стартирали и  съвместните действия служители на районното управление и колегите им от пловдивския отдел “Криминална полиция”. В резултат на упоритата работа разследващите влезли в дирите на трима столичани, на 35, 30 и 28 години. След доклад на събраните материали по случая в Районна прокуратура – Карлово, на мъжете е повдигнато обвинение, наложена им е мярка за неотклонение „задържане под стража“ за срок от 72 часа. Работата по документиране на случая продължава.", "date": "2017-06-22", "title": "Пловдив: Разкрити са извършителите на 2 взломни кражби за над 20 000 лева в Карлово"}
{"url": "http://www.focus-news.net/news/2017/06/22/2407717/nadya-karatova-zam-kmet-na-obshtina-kyustendil-uchastvashtite-v-praznika-na-chereshata-zanayatchii-zaplashtat-edna-ot-nay-niskite-taksi-v-stranata.html", "text": "Участващите в Празника на черешата занаятчии заплащат една от най-ниските такси в страната. Това каза пред Радио „Фокус” – Кюстендил Надя Каратова, зам.-кмет на Община Кюстендил. По думите ѝ за занаятчиите са определени специални места, на които занаятчиите разполагат своята продукция. „В традиционните празници участват предимно приложници. Занаятчии, които произвеждат нещо, което може да бъде продадено. Тези занаятчии, които предоставят услуги, няма как да дойдат и да участват”, каза Надя Каратова. По думите ѝ таксата за ден, която се заплаща за разполагане на занаятчийските маси е определена от страна на Общинския съвет и е една от най-ниските в страната. „Занаятчиите при нас се обслужват буквално с предимство, но не и в ущърб на всички останали”, каза Надя Каратова.\r\nВенцеслав ИЛЧЕВ", "date": "2017-06-22", "title": "Надя Каратова, зам.-кмет на Община Кюстендил: Участващите в Празника на черешата занаятчии заплащат една от най-ниските такси в страната"}
{"url": "http://www.focus-news.net/news/2017/06/22/2407718/blagoevgrad-vazstanoveno-e-dvizhenieto-po-pat-iii-198-petrich-parvomay-pri-izhoda-na-petrich.html", "text": "Възстановено е движението по път III-198 Петрич - Първомай, при изхода на Петрич. Това съобщиха от пресцентъра на Агенция \"Пътна инфраструктура\".", "date": "2017-06-22", "title": "Благоевград: Възстановено е движението по път III-198 Петрич - Първомай, при изхода на Петрич"}
{"url": "http://www.focus-news.net/news/2017/06/22/2407719/veliko-tarnovo-kmetat-daniel-panov-i-poslanikat-na-chehiya-dushan-shtrauh-obsadiha-vazmozhnostite-za-investitsii-v-obshtinata.html", "text": "Кметът на Велико Търново Даниел Панов и посланикът на Чехия в България Н. Пр. Душан Щраух обсъдиха възможностите за инвестиции в старопрестолния град и общината. Това съобщиха от пресцентъра на Община Велико Търново. Дипломатическият представител оцени старата българска столица и района като привлекателни локации за чешки компании, опериращи в разностранни сфери. Сред тях са рециклирането на строителни отпадъци, управлението и пречистването на водите, благоустройството на градовете, съвременният електротранспорт, балнеолечението и експлоатация на минералните извори, производството на канцеларски материали и офис-консумативи и др.\r\nПо време на разговорите Даниел Панов подчерта, че към Велико Търново има завишен инвестиционен интерес, а много благоприятен фактор е предстоящата реализация на големите инфраструктурни проекти – съединяването на магистрала „Хемус” и изграждането високоскоростния път Русе – В Търново - Свиленград. Двете пътни артерии, заедно с концесията на летището в Горна Оряховица и близостта на втория по големина жп център в България са отлични предпоставки за създаване на различни по своя характер клъстъри и индустриални зони, обединиха се Даниел Панов и Душан Щраух. \r\nВ официалната среща участваха също заместник-кметът Снежана Данева-Иванова, председателят на Великотърновски общински съвет Венцислав Спирдонов, представители на бизнес-средите и предприемачи от Велико Търново и Чехия.\r\nСтарата българска столица ще стане част от тестовата обиколка у нас на второто поколение чешки електрически автобуси. Няколко модела в момента са на изпитания в София. През лятото на 2015 г. чешки електробус от първото поколение пътува по няколко градски линии в старата столица, както и по маршрута между В. Търново, Лясковец и Горна Оряховица. „Внедряването на електрически автобуси са приоритет в проекта за интегриран градски транспорт, по който работим”, обясни Даниел Панов. \r\nОбсъдена бе и перспективата за изграждане на център за протонна онко-терапия, в сферата на която чешки компании притежават ноу-хау. Вече са проведени разговори с д-р Мария Рачева, управител на Комплексния онкологичен център. В България все още няма здравно заведение, предлагащо този тип лечение.\r\nПосланик Душан Щраух пое ангажимент да представи възможностите за инвестиции във Велико Търново и характеристиките на общината по време на голям бизнес форум в Чехия. По време на разговорите бяха обсъдени и предпоставките за ползотворно сътрудничество между Велико Търново и Опава в различни сфери – културен обмен, партньорство между университети, разменни гостувания на художници и студенти по изобразително изкуство и др.", "date": "2017-06-22", "title": "Велико Търново: Кметът Даниел Панов и посланикът на Чехия Душан Щраух обсъдиха възможностите за инвестиции в общината"}
{"url": "http://www.focus-news.net/news/2017/06/22/2407704/afp-okolo-600-zhilishtni-bloka-v-angliya-imat-sashtata-oblitsovka-kato-izgoreliya-grenfel-tauar.html", "text": "Правителството на Великобритания съобщи, че около 600 жилищни блока в Англия имат същата облицовка като „Гренфел Тауър“, предаде  AFP.\r\nСпешните проверки, наредени от правителството, разкриват въпросните факти.  Смята се, че панелите на облицовката са причината пожара да се разпространи толкова бързо в сградата. Виктор Турмаков", "date": "2017-06-22", "title": "AFP: Около 600 жилищни блока в Англия имат същата облицовка като изгорелия „Гренфел Тауър“"}
{"url": "http://www.focus-news.net/news/2017/06/22/2407723/kyustendil-v-ramkite-na-chetiri-dni-dupnitsa-e-domakin-kulinarno-muzikalniya-festival-tabiet.html", "text": "В рамките на четири дни Дупница ще домакинства кулинарно-музикалния фестивал „Табиет“. Това съобщи за Радио „Фокус” – Кюстендил Веселка Стамболиева, част от организаторите на проявата. По думите ѝ фестивалът е бил насрочен за месец май, но заради лошото време е отложен и започва днес. „Фестивалът е изключително успешен в досегашните си издания в другите градове, като на вкусните ястия от балканската кухня ще могат да се насладят дупничани и гостите на града. Ще бъдат поставени десетки шатри, монтирана сцена и осигурено всичко необходимо за приятното прекарване на всички”, каза Стамболиев. По думите ѝ вечерите са тематични по музика, за да има за всеки вкус. „Надяваме се, че фестивалът ще се превърне в традиционен. Освен гости-изпълнители, концерти ще имат и местните групи и самодейни състави. Подготвени са състезания с надяждания, зони за семейства, детски атракциони, турнири по белот, табла и още множество игри с над 1000 награди. Всяка вечер ще има гост-изпълнител”, каза Стамболиева.\r\nЛора КАЛЧЕВА", "date": "2017-06-22", "title": "Кюстендил: В рамките на четири дни Дупница е домакин кулинарно-музикалния фестивал „Табиет“"}
{"url": "http://www.focus-news.net/news/2017/06/22/2407722/stara-zagora-predstaviteli-na-diplomaticheski-misii-se-zapoznaha-s-kulturno-istoricheskite-zabelezhitelnosti-na-grada.html", "text": "Ръководители и представители на близо 30 дипломатически мисии в България са на посещение днес в Стара Загора. Това съобщиха от пресцентъра на Община Стара Загора. Те бяха посрещнати преди обед пред сградата на Регионалния исторически музей от областния управител Гергана Микова и зам.-кметовете на Община  Стара Загора Иванка Сотирова и Красимира Чахова.\r\n„Щастлива съм да видя дипломати от целия свят в нашия град с хилядолетна история. Убедена съм, че историческите и културни паметници, които ще видите днес, и българското гостоприемство ще ви накарат да се връщате отново тук. Надявам се краткият ви престой в Стара Загора да бъде интересен и полезен за вас”, каза областният управител. \r\nС „Добре дошли в града на поетите и липите“ от името на кмета Живко Тодоров гостите бяха приветствани от зам.-кмета Иванка Сотирова. „Вие сте в град с хилядолетна история. Това е най-благоприятното  време за посещение, надявам се да усетите аромата на липите отвън. В момента ви посрещаме в една от емблематичните сгради на града – историческият музей. Стара Загора е динамично развиващ се град и за нас е истинско удоволствие да ви го представим“, заяви тя.\r\nЕдин от доайените на корпуса, посланикът на Палестина д-р Ахмед Ал Мадбух призна, че е бил няколко пъти в Стара Загора, но никога досега не е посещавал музея. Той благодари от името на всички за прекрасната възможност да се запознаят и докоснат до историята и културата на града. Той сподели, че се надява на още много други, неформални поводи, те да се върнат отново на това място.\r\nПредставителите на дипломатическия корпус в България разгледаха музея, разположен в специално построена сграда с форма на пясъчен часовник. Те се запознаха с експозицията, представена на три нива, която проследява историята от VІ хил. пр. Хр., до възстановяването на опожарения през Руско-турската освободителна война (1877-78 г.) град.  Гостите се разходиха и по главната улица (cardo maximus) на римския град Августа Траяна и видяха останките от него, експонирани на античното ниво на музея.\r\nПо-късно те посетиха Античния форумен комплекс „Августа Траяна“, едно от най-монументалните съоръжения в римския град Августа Траяна. Той е разположен при западната порта на античния и средновековен град „Августа Траяна-Верея“. Територията му в центъра на Стара Загора е обявена за археологически резерват. \r\nВ следобедните часове в музея „Неолитни жилища“ членовете на делегацията ще дегустират хляб, замесен с лимец от Богдан Богданов – включен в Представителната национална листа на пилотната програма на ЮНЕСКО „Живи човешки съкровища – България – 2010“. В музея „Неолитни жилища“ може да се види най-добре запазената двуетажна къща в Европа от епохата на ранния неолит (началото на VІ хил. пр. Хр.). Жилищата са съхранени и представени „in sito“ във вида, в който са опожарени преди 8000 години. В постоянна експозиция  на музея са изложени най-добрите образци, открити при археологически проучвания в района на Стара Загора.\r\nДипломатическият корпус ще посети и комплекса за занимания Аул „Бага-Тур“, където ще се проведат демонстрации на прабългарска школа „Бага-Тур“ и дегустация на традиционна местна кухня, приготвена от НЧ „Димитър Наумов 1908“, с. Преславен. „Аул Бага-Тур - Стара Загора“ е демонстрационен комплекс за занимания, разгърнат на 3 дка в южната част на Зоопарка.  На територията му са изградени терени за стрелба с традиционен лък, фехтовка с меч и щит, хвърляне на копие, езда, въртене на бич, експозиция на старинно облекло, въоръжение и др. \r\nСъбитието се организира от Министерството на туризма.", "date": "2017-06-22", "title": "Стара Загора: Представители на дипломатически мисии се запознаха с културно-историческите забележителности на града"}
{"url": "http://www.focus-news.net/news/2017/06/22/2407721/balgariya-uchastva-v-koordinirana-ot-evropol-operatsiya-sreshtu-trafika-na-hora-s-tsel-trudova-eksploatatsiya.html", "text": "България участва в координирана от Европол операция срещу трафика на хора с цел трудова експлоатация. Това съобщиха от пресцентъра на МВР. В съвместните дни за координирани действия участваха представители на правоприлагащите органи, инспекциите по труда, имиграционните служби, данъчните власти и други партньорски организации от 26 държави. Операцията на територията на цяла Европа бе насочена към разкриване на организирани престъпни групи, занимаващи се трафик на уязвими групи хора с цел трудова експлоатация. Работата на екипите на терен бе подпомагана от организирания в Европол координационен център, в който участваха представители на участващите държави, включително и на България. В периода 13-20 май бяха предприети действия за защита на жертви и идентифициране на извършители на трафик на хора и подпомагане на нелегалната миграция. \r\nВ планираните действия на територията на България, 15-19 май, се включиха служители на главните дирекции „Борба с организираната престъпност“ и „Гранична полиция“ в МВР и на Изпълнителна агенция „Главна инспекция по труда“. Проведени са 35 беседи с български граждани, извършени са действия на пет локации. Започнати са проверки спрямо осем души, седем от тях, заподозрени за трудова експлоатация, и един - за сексуална експлоатация. \r\nПаралелно с оперативните действия съвместните екипи, подпомогнати от представители на Националната комисия за борба (НКБТХ) с трафика на хора и на Посолството на Нейно Британско Величество в Република България, проведоха и информационна кампания за превенция на трудовата експлоатация. \r\nПо време на координираната от Европол акцията са извършени проверки на повече от 22 193 души и 6056 превозни средства на над 2900 локации в цяла Европа. В резултат са задържани 133-ма, заподозрени в извършването на този вид престъпления. Идентифицирани са 221 потенциални жертви на трафик. Оперативните действия доведоха и до стартирането на 44 нови разследвания за трафик на хора на територията на ЕС. \r\nМного хора, които търсят сезонна или постоянна работа в чужбина, или искат да продължат образованието си в друга държава, стават жертви на измама. Предварителни договорки и обещания на работодатели се разминават драстично с реалните условия. Хората са принудени да работят и живеят в мизерни условия срещу ниско или никакво заплащане. Често документите им биват отнемани, а понякога заплащат нерегламентирани суми за осигурената работа и/или жилище. Ако подобно нещо Ви се е случило или познавате човек, изпаднал в такава ситуация, най-вероятно сте станали жертва на престъплението трафик с цел трудова експлоатация или принудителен труд. \r\nАко търсите работа зад граница, от НКБТХ съветват да: \r\n- проучите добре работодателя /списък с лицензираните трудови посредници има на сайта на Агенцията по заетостта https://www.az.government.bg/; \r\n- не се доверявате на съмнителни обяви с нереални обещания; \r\n- подпишете договор на български или друг език, който разбирате, както и на официалния език на страната на работодателя; \r\n- не давате документите си за самоличност на никого, под никакъв предлог. \r\n\"Не се колебайте да потърсите допълнителна информация от Изпълнителна агенция „Главна инспекция по труда“, Агенция по заетостта, Служби по трудови и социални въпроси към посолствата на България, Национална и местни комисии за борба с трафика на хора, бюрата по труда. \r\nИнформирайте се за адреса и телефона на българското посолство/представителство в страната, за която ще пътувате. Ако попаднете рискова ситуация и сте в беда, незабавно се свържете с тях или полицията\", призовават от МВР.", "date": "2017-06-22", "title": "България участва в координирана от Европол операция срещу трафика на хора с цел трудова експлоатация"}
{"url": "http://www.focus-news.net/news/2017/06/22/2407726/inzh-rumyana-mihaylova-iagit-rabotodatelite-da-ne-zabravyat-che-imat-7-dneven-srok-da-informirat-za-realnoto-zapochvane-na-rabota-na-chuzhd-grazhdanin-v-sferata-na-turizma.html", "text": "Работодателите да не забравят, че имат 7-дневен срок да информират Инспекцията по труда за реалното започване на работа на чужд гражданин в сферата на туризма. Това каза директорът на Изпълнителна агенция „Главна инспекция по труда“ инж. Румяна Михайлова в интервю за Агенция „Фокус“ във връзка с проверките на инспекциите през лятото. Инж. Михайлова поясни, че целта на това е да се извърши проверка и да се установи дали чуждият гражданин работи при същите условия като българските граждани. Тя обърна внимание, че тази година, във връзка с липсата на кадри и облекчаване на процедурата за наемане на сезонни работници от трети страни в туризма, се очаква и ръст на такива наети. „Затова и законосъобразното им наемане е друг приоритет в контролната дейност на Инспекцията. Работодателите трябва да знаят, че ако си позволят да заобикалят закона, да наемат работници и служители без разрешение за достъп до пазара на труда, под формата на стажанти през обучаващи фирми, без да сключват договор с тях, ще бъдем безкомпромисни. Минималната санкция за всеки отделен случай е 1500 лв.“, коментира инж. Михайлова. По думите й туризмът остава рисков по отношение най-вече на работното време, почивките и отпуските, на заплащането на труда, що се касае заплащане на извънреден труд, работа в дни на официални празници, наемането на непълнолетни лица.\r\n„Работодателите вече не си позволяват много да наемат без разрешение от Инспекцията непълнолетни, но забравят да отбележат в трудовите им договори, че те имат право на удължен платен годишен отпуск, на намален работен ден от 7 ч. Нямат право да полагат нощен и извънреден труд“, коментира инж. Михайлова. Тя поясни, че се налага  включване на инспектори и от други области, тъй като многократно се увеличават обектите на контрол най-вече с малки търговски обекти, които са доста рискови по отношение спазване на разпоредбите, касаещи трудовите правоотношения. „Ръст има и на наетите. По данни на Националния статистически институт за 2016 г. в трите области с курорти – Бургас, Варна и Добрич, през месец юли спрямо март наетите са се увеличили с над 55 000 души“, допълни инж. Михайлова. \r\nДеница КИТАНОВА", "date": "2017-06-22", "title": "Инж. Румяна Михайлова, ИАГИТ: Работодателите да не забравят, че имат 7-дневен срок да информират за реалното започване на работа на чужд гражданин в сферата на туризма"}
{"url": "http://www.focus-news.net/news/2017/06/22/2407724/shumen-41-godishen-mazh-v-zadarzhan-za-72-chasa-za-opit-za-iznasilvane-na-vazrastna-zhena-ot-shumenskoto-selo-drumevo.html", "text": "Районната прокуратура в Шумен задържа за срок до 72 часа опасен рецидивист, направил опит да изнасили възрастна жена. Това съобщиха от пресцентъра на Апелативна прокуратура – Варна. С постановление на наблюдаващия делото прокурор в Районната прокуратура за срок до 72 часа е задържан 41-годишният Милко Алипиев от варненското село Болярци. Той е привлечен като обвиняем по досъдебно производство за опит за изнасилване, извършен при условията на опасен рецидив. За това престъпление се предвижда наказание от 3 до 15 години лишаване от свобода. \r\nДосъдебното производство било образувано срещу неизвестен извършител на 21 юни 2017 г. Само ден по-късно 41-годишният насилник е установен и обвинен в опита за изнасилване на възрастна жена от шуменското село Друмево. Жената отивала до магазина, когато Милко Алипиев я спрял, за да попита за жена от селото.  Нападнал пенсионерката, съборил я на земята, като я опипвал, а после направил опит да я изнасили. \r\nЖената оказала яростна съпротива. Успяла да се отскубне от нападателя си, като му обещала, че ще се върне. В дома си разказала на сина си за насилието над нея. Повикана била полицията, която задържала 41-годишния Милко. Той е осъждан за изнасилване и за грабеж. \r\nРайонната прокуратура в Шумен ще внесе искане в съда за вземане на мярка за неотклонение „Задържане под стража“ спрямо Алипиев.", "date": "2017-06-22", "title": "Шумен: 41-годишен мъж в задържан за 72 часа за опит за изнасилване на възрастна жена от шуменското село Друмево"}
{"url": "http://www.focus-news.net/news/2017/06/22/2407725/b-92-sarbiya-ochakva-se-156-deputati-ot-srabskiya-parlament-da-glasuvat-za-ana-barnabich.html", "text": "Консултациите за формирането си състава на новото правителство на Сърбия са в окончателната си фаза. Очаква се мнозинство от 156 депутати от сръбския парламента да гласуват в полза на правителство, водено от министър-председател Ана Бърнабич, предаде сръбското радио  B-92.\r\nВсички партии в управляващата коалиция с изключение на Обединена Сърбия и двама депутати от Босненския демократичен съюз на Санджак, са обявили, че ще гласуват в полза на номинацията. \r\nАко бъде избрана, Бърнабич и министрите от кабинета ѝ ще встъпят в длъжност на 30 юни. Виктор Турмаков", "date": "2017-06-22", "title": "B-92 (Сърбия): Очаква се 156 депутати от сръбския парламент да гласуват за Ана Бърнабич"}
{"url": "http://www.focus-news.net/news/2017/06/22/2407727/ivan-totev-kmet-na-plovdiv-kashta-klianti-shte-bade-sred-nay-poseshtavanite-kulturni-obekti-v-stranata.html", "text": "Къща „Клианти“ ще бъде сред най-посещаваните културни обекти в страната. Това каза пред журналисти кметът на Община Пловдив Иван Тотев при официалното откриване на обновения паметник на културата в Стария град, предаде репортер на Радио „Фокус“ - Пловдив. По думите му къща „Клианти“ е уникална по своята архитектурна и художествена стойност, но и по своите вътрешни декорации. „Къща „Клианти“ е възстановена в автентичния си вид. Таваните са изографисани през 1817 година, като при сегашната им реставрация освен елементите със златен варак, са включени още стъклени и дървени орнаменти. След 10-годишна реставрация и 1.6 млн. лв. вложени в нея се превръща в централно място на всички маршрути в Пловдив, а и в страната“, каза още Иван Тотев. Той отбеляза, че това е най-скъпият обект в Стария град. Дейностите по реставрация на обекта се ръководеха от известния реставратор Джовани Димитров, който заедно с кмета на Пловдив прерязаха лентата на обновената възрожденска къща. „Къщата е много хубава. Дърворезби, стенописи, конструкции, всички тези отличителни белези на къщите в Стария Пловдив тук са струпани на едно“, каза реставраторът Джовани Димитров. От днес къща „Клианти“ е отворена за посетители. Цената за посещение в обекта е 10 лв.\r\nВ близост до къща „Клианти“ се намират знаковите възрожденски сгради: къща „Ламартин“, Антова къща и Жълтото училище – всички паметници на културата от национално значение.\r\nСред тях къща „Клианти“ се отличава с впечатляваща стенопис и многоцветни тавани. Строителството на жилищната сграда е започнало в средата на XVIII в. Тя е несиметрична двуетажна къща, която е претърпяла няколко преустройства през XIX век, най-значимото е от 1817 г. Днес са запазени около 2/3 от първоначалния й вид, като през годините тя е сменяла няколко собственика. От 1949 г. тя е със статут на „Народна старина”, а от 1995 г. е паметник на културата от национално значение.\r\nКристиян ГАРОВ", "date": "2017-06-22", "title": "Иван Тотев, кмет на Пловдив: Къща „Клианти“ ще бъде сред най-посещаваните културни обекти в страната"}
{"url": "http://www.focus-news.net/news/2017/06/22/2407733/kyustendil-v-grada-se-provede-sreshta-za-izgotvyaneto-na-mezhdinna-otsenka-na-obshtinskiya-plan-za-razvitie.html", "text": "В Кюстендил се проведе среща за изготвянето на междинна оценка на Общинския план за развитие, предаде репортер на Радио „Фокус” – Кюстендил. Срещата на определените фокус групи се състоя в заседателната зала на Община Кюстендил. В нея участваха общински съветници, заетите в сферата на образованието, общинска администрация и други. Целта на фокус групата е членовете ѝ да участват в обсъждането на стратегическите цели, залегнали в плана, основните приоритети и мерки за реализацията и изпълнението на общински план за развитие за периода до 2020 година.\r\nВенцеслав ИЛЧЕВ", "date": "2017-06-22", "title": "Кюстендил: В града се проведе среща за изготвянето на междинна оценка на Общинския план за развитие"}
{"url": "http://www.focus-news.net/news/2017/06/22/2407730/nsi-prez-2016-g-liniyata-na-bednost-obshto-za-stranata-e-30817-lv-sredno-mesechno-na-litse-ot-domakinstvo.html", "text": "Индикаторите за бедност и социално включване са част от общите показатели на Европейската общност за проследяване на напредъка на страните в борбата с бедността и социалната изолация. Основен източник на статистически данни за пресмятане на индикаторите е ежегодно провежданото наблюдение „Статистика на доходите и условията на живот (EU-SILC)“, съобщиха от Националния статистически институт (НСИ). През 2016 г. линията на бедност общо за страната e 308.17 лв. средно месечно на лице от домакинство. При този размер на линията под прага на бедност са били 1 638.7 хил. лица, или 22.9% от населението на страната. В сравнение с предходната година размерът на линията на бедност намалява с 5.4%, а относителният дял на бедното население нараства с 0.9 процентни пункта. Системата за социална защита има съществено значение за редуциране на бедността. Данните за 2016 г. показват, че ако в доходите на домакинствата се включат доходите от пенсии, но се изключат останалите социални трансфери (обезщетения, социални и семейни помощи и добавки), равнището на бедност се повишава от 22.9 до 27.9%, или с 5.0 процентни пункта. Съответно при изключване на пенсиите и останалите социални трансфери равнището на бедност нараства до 45.5%, или с 22.5 процентни пункта. Основният фактор, увеличаващ риска за попадане в групата на бедните за преобладаващата част от населението, е тяхната икономическа активност и участието им на пазара на труда. За целия период на наблюдение относителният дял на бедните е най-висок сред безработните лица (54.6% за 2016 г.), като рискът от бедност при безработните мъже е с 6.7 процентни пункта по-висок в сравнение с безработните жени. \r\nПрез 2016 г. делът на бедните сред заетите лица нараства спрямо предходната година с 3.8 процентни пункта до 11.6%, като при работещите на непълно работно време рискът за изпадане в бедност е повече от 4 пъти по-висок от този при работещите на пълно работно време. Същевременно рискът от бедност сред работещите жени е с 3.5 процентни пункта по-нисък от този при мъжете. Образователното равнище оказва съществено влияние върху риска от бедност при заетите лица. Най-висок е относителният дял на работещите бедни с начално и без образование - 68.8%. С нарастване на образователното равнище относителният дял на бедните сред работещите намалява приблизително 2 пъти за лицата с основно образование и над 4 пъти за лицата със средно образование. Делът на работещите бедни с висше образование е 5.4%. Оценките на бедността в зависимост от типа на домакинството показват, че най-висок е  относителният дял на бедните сред едночленните домакинства с лице на възраст над 65 години, самотните родители с деца, както и домакинствата с три и повече деца. Най-голямо нарастване на риска от бедност през 2016 г. в сравнение с 2015 г. се наблюдава при домакинствата с един родител със зависими деца - с 12.2 процентни пункта. Относителният дял на бедните е най-нисък в домакинства с двама възрастни и едно дете (12.4%) и в домакинства с двама възрастни под 65 години (16.0%). Сред едночленните домакинства рискът от бедност при жените е с 15.3 процентни пункта по-висок отколкото при мъжете. Ако в домакинството живее едно лице над 65 години, рискът от бедност е с 15.4 процентни пункта по-висок от домакинство, в което живее едно лице под 65 години.\r\nОценка на бедността по етнически признак\r\nОт 2015 г. към основния въпросник на изследването е добавен въпрос за етническата принадлежност на лицата в отговор на нарастващата нужда от информация за домакинствата по етнически признак, включително и оценки на бедността. Анкетираните лица сами определят етническата си група. Отговорът на този въпрос е доброволен, т.е. ако лицето не желае да посочи към коя етническа група принадлежи, се отбелязва отговор „Не желае да отговори“. Дадена е възможност да се отбележи и отговор „Не се самоопределям“, ако лицето не може да определи своята етническа група. Етническата група на децата се определя от родителите. Ако родителите имат различна етническа принадлежност, за децата се регистрира отговорът, който родителите определят по взаимно съгласие. \r\nПрез 2016 г. най-висок е относителният дял на бедните сред лицата от ромската етническа група - 77.1%, а най-нисък - сред лицата от българската етническа група - 15.7%. Наблюдават се съществени различия в разпределението на бедните от различните етнически групи според икономическата им активност. Сред бедните от българската етническа група преобладават пенсионерите (42.6%), докато при ромската етническа група най-висок е относителният дял на безработните лица (39.1%). По отношение на работещите лица най-висок е относителният дял на работещите бедни сред турската етническа група - 29.0%, при 28.1% работещи бедни от ромската етническа група и 27.9% сред българската етническа група. Образователното равнище оказва силно влияние върху риска от бедност независимо от етническата принадлежност - и при трите основни етнически групи с нарастване на образователното ниво рискът от бедност за работещите лица намалява. Рискът от бедност за лицата с начално и без образование е 26 пъти по-висок в сравнение с риска от бедност при лицата с висше образование за българската етническа група и 27 пъти по-висок за турската етническа група. При лицата, определили се като роми - 78.5% с начално и без образование са бедни, докато при лицата с висше образование няма нито един беден.\r\nМатериални лишения на домакинствата\r\nВ общите показатели за оценка на бедността са включени и субективни индикатори, свързани с материални лишения. Те показват субективната оценка и личните нагласи на лицата и домакинствата относно възможностите за задоволяване на отделни нужди и потребности. За оценка на материалните лишения на домакинствата се използват девет въпроса, свързани с потреблението на конкретни стоки и услуги. Най-голям брой лица изпитват ограничения по отношение на почивката извън дома (56.3%) и възможностите да посрещнат неочаквани разходи (за неотложен ремонт на жилището или колата, подмяна на пералня или хладилник, внезапно заболяване и др.) със собствени средства (54.1%). Успоредно с това 2.8% от лицата не могат да си позволят телефон, вкл. мобилен, 1.4% - цветен телевизор, 9.0% - автоматична пералня, а 34.5% - потребление на месо, пиле или риба всеки втори ден. Една трета от лицата в домакинствата изпитват затруднения при плащането навреме на разходите, свързани с жилището, а 39.2% се ограничават при отоплението на жилището си. През 2016 г. 31.9% от населението живее в материални лишения (ограничения в 4 от 9 показателя).\r\nОграниченията на лицата, свързани със задоволяване на определени нужди и потребности, се различават в зависимост от етническата принадлежност. За всички етнически групи най-висок е процентът на лицата, които не могат да си позволят едноседмична почивка извън дома, като сред ромите това са 91.9%, за турската етническа група - 77.2%, и за българската етническа група - 50.2% от лицата, самоопределили се към съответния етнос. Над 80% от ромите не могат да посрещнат със 9 собствени средства неочаквани финансови разходи и 70.1% не могат да си позволят консумация на месо, пиле или риба всеки втори ден. При турската етническа група 67.0% от лицата не могат да посрещнат със собствени средства неочаквани финансови разходи и 35.0% не могат да си позволят консумация на месо, пиле или риба всеки втори ден. Ограничения в 4 от 9 показателя имат 25.8% от българската етническа група, 38.4% от\r\nтурската и 80.6% от ромския етнос. \r\nДомакинства на безработни или с нисък интензитет на икономическа активност\r\nЗа безработни домакинства в изследването се считат домакинствата, чиито членове не са били заети през последните четири седмици, т.е. всички членове на домакинството на 16 и повече навършени години са били или безработни, или неактивни. Ниската икономическа активност за домакинството се отнася до съотношението между броя месеци, в които всеки член от домакинството във възрастовата група 18 - 59 години е бил работещ през предходната година (реално отработени месеци), към общия брой месеци, които теоретично би могъл да отработи същият член на домакинството при пълна заетост. За лицата, които декларират, че работят на 10 непълно работно време, броят на месеците се преизчислява на пълно работно време въз основа на отработените часове. Лица, живеещи в домакинства с нисък интензитет на икономическа активност, се дефинират като лица от възрастовата група 0 - 59 години, живеещи в домакинство, където възрастните (18 - 59-годишните с изключение на учащите от възрастовата група 18 - 24 години) работят под 20% от техния потенциал през референтния период.\r\nПрез 2016 г. в домакинства с нисък интензитет на икономическа активност живеят 437.4 хил. лица на възраст 18 - 59 години, или 11.0% от населението, като спрямо 2015 г. относителният им дял нараства с 0.1 процентни пункта, а делът на мъжете (10.9%) е с 0.2 процентни пункта по-нисък от този при жените (11.1%). Най-висок е относителният дял на лицата с нисък интензитет на икономическа активност сред ромите – 46.6%, при 13.5% за турската етническа група и 7.1% за лицата от българския етнос. Във връзка с поставените цели по ключови области в стратегията „Европа 2020“ от изследването на доходите и условията на живот (EU-SILC) се изчислява комбиниран показател за регулярен мониторинг на напредъка на страните при изпълнение на националните подцели. Показателят включва лица, живеещи в риск от бедност, с материални лишения и в домакинства на безработни или с нисък интензитет на икономическа активност. Комбинирането на трите показателя показва, че през 2016 г. 40.4% от населението, или 2 890.3 хил. лица са били в риск от бедност и социално изключване. Стойността на показателя намалява с 0.9 процентни пункта спрямо 2015 г., повече при мъжете - с 1.0 процентен пункт, в сравнение с жените – с 0.9 процентни пункта. Достигнатата образователна степен и професията на родителите са важен фактор за бъдещото развитие на децата. По-високото образователно равнище дава възможност за по-широк достъп до пазара на труда и съответно до по-високо заплащане. През 2016 г. всяко осмо от десет деца (77.4%), чиито родители са с начално или без образование, живее в бедност. Приблизително 18 пъти по-малко, или 4.4% са децата, чиито родители са с висше образование и живеят в риск от бедност. Рискът от бедност при децата в домакинства с родители със средно образование е пет пъти по-висок от този при децата с родители с висше образование. Материални лишения при децата. В изследването „Статистика на доходите и условията на живот“ от 2013 г. се събират данни за материалните лишения на децата в домакинството (на възраст между 1 и 15 години). През 2016 г. относителният дял на децата с материални лишения (лишени от поне един от 13 показателя) е 51.4%, а за 6.0% от децата нито една потребност не може да бъде удовлетворена поради финансови причини. Близо половината от децата (43.4%) не могат да си позволят почивка извън дома поне една седмица в годината (вкл. празници със семейството, гостуване при роднини, приятели, организирана почивка от училището и т.н.), редовни занимания с плуване, свирене на музикален инструмент, участие в младежки организации и др. (40.8%) и екипировка за игри навън (колело, ролери, кънки и др.) - 42.9%. За всеки две от пет деца не може да бъде осигурено купуването на книги, които са подходящи за възрастта на децата (без учебници и учебни помагала) и купуването на два чифта обувки по размер в зависимост от сезона и/или за всички сезони. През 2016 г. 41.4% от децата с материални лишения живеят и в риск от бедност.\r\nВъзможността да се осигурят определени потребности на децата се различава в зависимост от етническата принадлежност на респондентите. През 2016 г. относителният дял на децата с материални лишения (лишени от поне един от 13 показателя) e, както следва: 18.7% от българската етническа група, 40.0% от турската етническа група, 75.1% от ромската етническа група и 32.3% от друг етнос. Нито една потребност на децата (ограничения за всички 13 показателя) не може да бъде осигурена за 0.9% от българската етническа група, за 2.1% от турския етнос и за 22.3% от ромската група. Около 23% от децата с материални лишения от българската етническа група живеят и в риск от бедност. За останалите групи относителните дялове са следните: 48.4% за децата от турската етническа група, 78.9% - от ромската етническа група, и 31.8% - от друг етнос.\r\nОценка на бедността в регионален аспект\r\nВажен аспект в изследването на бедността е нейното проявление по области. При изчисляване на линията на бедност за всяка област е приложен същият метод както при линията на бедност на национално ниво - 60% от средния общ разполагаем нетен доход на домакинствата в областта. През 2016 г. най-ниската линия на бедност се наблюдава в областите Видин и Пазарджик - съответно 194 и 204 лв., а най-високата - в област София (столица) (473 лв.), следвана от областите Стара Загора (332 лв.) и Габрово (328 лева). Най-висок е относителният дял на бедните в областите Сливен - 31.4%, Пазарджик - 28.2%, и Варна - 26.6%. Най-нисък е относителният дял на бедните в областите Ямбол - 14.4%, Силистра - 14.9%, и Благоевград - 15.7%.\r\nЛинията на бедност за 2016 г. намалява спрямо 2015 г. в 21 области, като най-голямо е намалението в областите Благоевград (с 19.2%), Враца (с 16.9%), Видин (с 16.3%), Пловдив (с 14.2%), Варна (с 13.1%), Русе (с 12.7%) и Ловеч (с 10.5%). Основната причина за по ниския размер на линията на бедност се дължи на намаляването на средния размер на дохода от труд за всички области, по-съществено в областите Видин и Враца - съответно с 29.2 и 28.2%. Линията на бедност за 2016 г. се увеличава спрямо 2015 г. в областите Кърджали (със 17.0%), Смолян (с 13.4%), Кюстендил (с 8.6%) и Монтана (с 3.6%). Водещите причини за увеличението са:\r\n- Увеличаване на относителния дял на заетите лица в наблюдаваната съвкупност (с 4.7% за област Силистра и с 3.6% за област Смолян).\r\n- Увеличаване на средния размер на дохода от пенсии в областите Смолян (с 49.9%), Монтана (с 41.1%) и Кърджали (с 33.9%).\r\n- Намаляване на броя на безработните и други икономически неактивни лица. Област Ямбол е с най-нисък относителен дял на бедност за мъжете - 9.1%, а с най-високо равнище е област Сливен - 29.9%. В област Силистра жените са с най-ниско равнище на бедност - 13.5%, при 32.8% за област Сливен. В областите Ямбол, Русе, Смолян, Стара Загора и София (столица) относителният дял на жените, живеещи в риск от бедност, е по-голям с повече от 5 процентни пункта спрямо относителния дял на мъжете. В десет области - Ловеч, Велико Търново, Монтана, Габрово, Благоевград, Добрич, Силистра, Перник, Видин и Враца, относителният дял на бедните мъже е по-голям от този при жените.", "date": "2017-06-22", "title": "НСИ: През 2016 г. линията на бедност общо за страната e 308.17 лв. средно месечно на лице от домакинство"}
{"url": "http://www.focus-news.net/news/2017/06/22/2407734/blagoevgrad-gradat-otnovo-priema-lyubimi-balgarski-izpalniteli-na-26-yuni.html", "text": "На 26 юни музикално турне, което събра едни от любимите български изпълнители, ще завладее Благоевград. Това съобщиха от пресцентъра на Община Благоевград. Културният център на Югозапдна България ще посрещне на голямата сцена на площад „Георги Измирлиев“ балет Nova ,DJ Doncho, VenZy, Пламен и Иво, Михаела Маринова, СкандаУ, DARA, Михаела Филева, Pavell & Venci Venc', Тита, Криско, както и Кристиан Костов. За всички почитатели на хитовата българска музика изпълнителите са подготвили да представят най-популярните и най-новите си песни.\r\nНа третия концерт от турнето двадесет късметлии ще получат възможността да посетят бекстейджа и да се срещнат с едни от любимите български изпълнители. Избраните на случаен принцип победители ще могат да доведат приятел, с когото винаги са 2х2 и да се включат в звездното парти, което ще се вихри зад сцената. \r\nНа концерта в Благоевград очакваме да видим още нови и оригинални хореографии, съпровождащи любимите български хитове. Огнените прически и тоалети на изпълнителите отговарят не само на летните тенденции, но и на настроението им. Изпълнителите обещават много изненади за благоевградчани, сред които е и името на звездния репортер, от когото ще научим много нови подробности от „кухнята“ на турнето.", "date": "2017-06-22", "title": "Благоевград: Градът отново приема любими български изпълнители на 26 юни"}
{"url": "http://www.focus-news.net/news/2017/06/22/2407729/milen-mihov-obedineni-patrioti-rabotim-varhu-proekt-za-zakon-za-balgarskiya-ezik-koyto-vavezhda-iziskvaniya-za-imenata-na-internet-saytovete-na-institutsiite.html", "text": "Работим върху синхронизиране на текстове по Закон за българския език. Това каза пред журналисти в Народното събрание народният представител от „Обединени патриоти“ Милен Михов, предаде репортер на Агенция „Фокус“. „Законопроектът въвежда определени изисквания и регламенти за използването на книжовния български език от държавните и общинските институции и в публичното пространство“, обясни той. „Въвежда се и изискване за именуването на обекти от общински или национален характер, върху изписването на имена на обекти върху сгради и улици, униформи на обществени и държавни представители“, посочи Милен Михов. Той уточни, че в проектозакона е включено и създаването на Съвет за български език с определени квоти от научни институции, неправителствени организации и професионалните гилдии. „Използваме опита на предходните Народни събрания и проведените дискусии по тази тема. Стъпваме на проведените тогава обсъждания и най-широки забележки и препоръки от различни научни институции“, коментира народният представител от „Обединени патриоти“. „Новото, което искаме да направим е да обсъдим, преди да разпишем текстове, онези промени, които засягат българския език във виртуалното пространство“, посочи той. „Би трябвало имената на интернет сайтовете да съответстват на конституционно определената институция. Мисля, че това е нормално и технологично възможно, както и белег за уважение към институцията“, каза още Милен Михов.\r\nБиляна ИВАНОВА", "date": "2017-06-22", "title": "Милен Михов, „Обединени патриоти“: Работим върху проект за Закон за българския език, който въвежда изисквания за имената на интернет сайтовете на институциите"}
{"url": "http://www.focus-news.net/news/2017/06/22/2407732/api-utre-shofyorite-da-karat-vnimatelno-i-da-spazvat-signalizatsiyata-pri-patniya-vazel-na-avtomagistrala-trakiya-i-sofiyskiya-okolovrasten-pat-poradi-remontni-deynosti.html", "text": "Утре – 23 юни, от 10 до 14 часа на връзката в посока Пловдив – Калотина на пътния възел на автомагистрала „Тракия“ и Софийския околовръстен път ще се извършват ремонтни дейности на настилката. Това съобщиха от пресцентъра на Агенция \"Пътна инфраструктура\" (АПИ). Шофьорите, пътуващи към Калотина, е необходимо да карат внимателно и да спазват стриктно поставената пътна сигнализация, тъй като движението ще се осъществява по останалите връзки на пътния възел.", "date": "2017-06-22", "title": "АПИ: Утре шофьорите да карат внимателно и да спазват сигнализацията при пътния възел на автомагистрала „Тракия“ и Софийския околовръстен път, поради ремонтни дейности"}
{"url": "http://www.focus-news.net/news/2017/06/22/2407737/spetsializiraniyat-nakazatelen-sad-shte-gleda-myarkata-na-dvama-obvinyaemi-za-trafik-na-hora.html", "text": "Специализираният наказателен съд ще гледа мярката на двама обвиняеми за трафик на хора. Това съобщиха от пресцентъра на Специализираната прокуратура. Днес в Специализирания наказателен съд беше внесено искане от страна на Специализирана прокуратура за вземане на мярка за неотклонение „задържане под стража“ спрямо Алекси Северинов Алексиев и Харизан Северинов Алексиев с повдигнати обвинения за участие в организирана престъпна група, създадена с цел да вършат престъпления по чл. 159б НК (трафик на хора).\r\nДелото ще се разгледа от 13 състав на Специализирания наказателен съд и е насрочено за 16.00 часа.", "date": "2017-06-22", "title": "Специализираният наказателен съд ще гледа мярката на двама обвиняеми за трафик на хора"}
{"url": "http://www.focus-news.net/news/2017/06/22/2407728/burgas-masiven-infarkt-e-prichinata-za-smartta-na-60-godishnata-ukrainka-koyato-be-namerena-na-plazha-v-kvartal-kraymorie.html", "text": "Масивен инфаркт е причината за смъртта на 60-годишната украинка, която бе намерена на плажа в бургаския квартал „Крайморие“, съобщи за Радио „Фокус“ Николай Димитров, управляващ плажа от 20 юли. Той обясни, че жената не се е удавила, а в резултат на инфаркта е паднала на брега на морето. Спасителите и медицинският екип на плажната ивица са се опитали да я реанимират до пристигането на линейка. „Медицинската сестра й е била инжекция с лекарства, които могат да стимулират жизнената дейност“, обясни Димитров.\r\nПо думите му на плажа има шест спасителни поста. Димитров допълни, че вчера е била извършена проверка от служители на Областна администрация-Бургас. Той подчерта, че от 20 юли влиза в сила договора му за стопанисването на плажната ивица.\r\nМария РУСЕВА", "date": "2017-06-22", "title": "Бургас: Масивен инфаркт е причината за смъртта на 60-годишната украинка, която бе намерена на плажа в квартал „Крайморие“"}
{"url": "http://www.focus-news.net/news/2017/06/22/2407739/stara-zagora-predstaviteli-na-fk-barselona-inspektiraha-stadion-beroe.html", "text": "Броени дни след пресконференцията, на която Христо Стоичков и кметът на Стара Загора Живко Тодоров обявиха звездния сблъсък между Дрийм тийма на Барселона и отбора на Камата и приятели, на посещение у нас пристигнаха двама представители на испанския гранд. Това съобщиха от пресцентъра на Община Стара Загора. Целта на визитата им бе да инспектират отблизо стадион „Берое“ и да проверят дали базата отговаря на изискванията за предстоящия футболен спектакъл на 20 септември в „града на липите“.\r\nОстанали доволни от всичко, което са успели да инспектират и видят вчера – 21 юни, представителите на ФК Барселона са потвърдили, че стадионът, хотелът и всичко необходимо за удобството на едни от най-големите легенди на каталунците, е на лице. Те са категорични, че условията за провеждането на мач от подобна величина, са отлични.     \r\nТова е поредното доказателство, че още със самото начало събитието, което е част от кампанията „Стара Загора – Европейски град на спорта 2017“ отправя сериозна заявка за едно феноменално футболно шоу – истински празник за всички фенове не само в „града на липите“, но и в цяла България.  \r\nСъбитието „Дрийм тиймът на Барселона срещу отбора на Стоичков“ е на 20 септември 2017 г. на стадион „Берое“, гр. Стара Загора. Началото ще е в 20.00 часа. Билети за звездния футболен мач се продават в мрежата на Eventim, както и във фен магазина на стадион „Берое“. Цена на билетите: от 30 лв. до 80 лв.", "date": "2017-06-22", "title": "Стара Загора: Представители на ФК Барселона инспектираха стадион „Берое“"}
{"url": "http://www.focus-news.net/news/2017/06/22/2407736/yambol-detskite-yasli-i-gradini-v-grada-rabotyat-veche-na-nov-rezhim-prez-letniya-period.html", "text": "Детските ясли и градини в Ямбол работят вече на нов режим през летния период. Това съобщиха от пресцентъра на Община Ямбол. Графикът е съобразен със степента на посещаемост през ваканционния сезон. За периодите, в които отделни детски заведения няма да работят, на родителите е предложена алтернатива. \r\nДетска ясла „Мечо Пух“ няма да работи през август, през юли ще бъде затворена детска ясла „Щурче“. През юли и август ДГ „Радост” ще бъде работи съответно с по три и с по две  сборни групи. За времето от 1 до 23 юли  ДГ „Пламъче“ ще работи с общо 5 групи. За периода 24 юли-4 август  градината няма да работи, поради профилактика на кухненския блок. Като алтернатива за обгрижване на децата през този период е предложена ДГ „Валентина“. От 7 до 28 август ДГ „Пламъче“  ще работи с общо 4 групи. \r\nПрез юли ДГ „Валентина“ ще функционира с четири групи за деца от 3 до 7 години и две групи за деца от 10 месеца до 3 години, а от 7 до 18  август детското заведение  няма да работи. Като алтернатива е предложена за ползване ДГ „Пламъче“. За периода от 1 до 4 август и от 21 до 31 август  ДГ „Валентина“ ще работи с три групи.\r\nВ ДГ „Свобода“ през юли ще бъде затворена втората сграда, във филиала ще функционират две групи, а в централната сграда - четири сборни групи. През август  централната сграда ще бъде затворена, а във втората сграда ще работят 7 групи. През август месец филиалът ще бъде затворен.\r\nПрез юли ДГ „Щастливо детство“ ще работи със шест групи, а от 1 до 25 август ще се приемат деца в две дежурни групи в централна сграда. \r\nДГ „Слънце“ ще бъде затворена от 3 до 14 юли поради ремонт на кухненския блок. Предложената алтернатива за този период е ДГ „Радост“. От 17 до 30 юли и през целия месец август градината ще работи с четири сборни групи.\r\nС пет сборни групи ще функционира ДГ „Пролет“ през юли, а през август ще има четири сборни групи. \r\nВтората сграда на ДГ „Червената шапчица“ ще бъде затворена през юли, а в централната ще работят четири групи. От 14 до 25.08 градината няма да работи, поради ремонти в Кухненския блок, като алтернатива за обгрижване на децата е предложена ДГ „Щастливо детство”. От 28 август до 1 септември в централната сграда ще функционират три сборни групи, а втората сграда ще бъде затворена.\r\nВ ДГ „Биляна“ през юли в сграда №1 ще функционират четири  сборни групи, а през август в същата сграда ще има две сборни групи. През юли и август в ДГ „Биляна“ втората сграда ще бъде затворена.", "date": "2017-06-22", "title": "Ямбол: Детските ясли и градини в града работят вече на нов режим през летния период"}
{"url": "http://www.focus-news.net/news/2017/06/22/2407738/reuters-evropeyskite-lideri-shte-se-opitat-da-ne-zasyagat-spora-za-migratsiyata.html", "text": "По време на срещата си в Брюксел лидерите на страните членки на ЕС ще се опитат да не засегнат спора относно приема и разпределянето на бежанци сред тях, предаде  Reuters.\r\nИзточните европейски държави като Полша и Унгария отказаха да приемат бежанци, за да облекчат тежестта от Гърция и Италия, където повече от1,7 млн. мигранти от Близкия изток и Северна Африка са се установили. Въпреки политическия натиск Унгария, Полша, Чехия и Словакия са твърди по въпроса, който показва дълбоки разделения в ЕС във време, в което той се нуждае от единство, за да превъзмогне излизането на Великобритания от Съюза. \r\n„Германия дълго време имаше желание бежанците да бъдат разпределени. Сега тя казва, че е по-добре да се съсредоточим върху въпросите, където има съгласие и да се върнем върху този през октомври“, посочи високопоставен европейски дипломат. „Октомври идва след септември“, посочи той, намеквайки за парламентарните избори в Германия. \r\nСпоред дипломатическите кръгове промяната на тактиката на Германия идва, след като тя разбира, че няма да спечели политически актив в момента от този спор. „Промяната на стратегията е оправдана. Трябва да направим прогрес в сфери като завръщането на мигрантите и общите стандарти в системата за бежанците“, посочи германски дипломат. Виктор Турмаков", "date": "2017-06-22", "title": "Reuters: Европейските лидери ще се опитат да не засягат спора за миграцията"}
{"url": "http://www.focus-news.net/news/2017/06/22/2407731/yunesko-razrushavaneto-na-dzhamiyata-v-mosul-zadalbochava-ranite-na-irak.html", "text": "Генералният секретар на ЮНЕСКО Ирина Бокова заяви, че разрушаването на наклоненото минаре в Мосул от „Ислямска държава“ „задълбочава раните“ на раздирания от войни Ирак, предаде  AFP.\r\nПризовавайки в официално заявление към „незабавна и засилена международна мобилизация“, Бокова заяви: „Това ново разрушение задълбочава раните върху обществото, вече засегнато от безпрецедентна хуманитарна трагедия“.  Виктор Турмаков", "date": "2017-06-22", "title": "ЮНЕСКО: Разрушаването на джамията в Мосул задълбочава раните на Ирак"}
{"url": "http://www.focus-news.net/news/2017/06/22/2407740/veliko-tarnovo-narodniyat-predstavitel-stanislava-stoyanova-organizira-priemen-den-v-polski-trambesh.html", "text": "Приемен ден за жителите на община Полски Тръмбеш организира народният представител от ГЕРБ Станислава Стоянова в понеделник, 26 юни. Това съобщиха от пресцентъра на ПП ГЕРБ. Срещите с граждани ще се провеждат в заседателна зала на Общинския съвет, в сградата на общината, ул. „Черно море“ №4. Приемното време е от 13.30 до 15.30 ч.", "date": "2017-06-22", "title": "Велико Търново: Народният представител Станислава Стоянова организира приемен ден в Полски Тръмбеш"}
{"url": "http://www.focus-news.net/news/2017/06/22/2407735/mrrb-bsp-shest-godini-ne-se-e-vazpolzvala-ot-vazmozhnostta-da-stane-sobstvenik-na-pametnika-buzludzha.html", "text": "БСП шест години не се е възползвала от предоставената й през 2011 г. с решение на Министерския съвет възможност да стане собственик на паметника „Бузлуджа“.  Днес министърът на регионалното развитие и благоустройството Николай Нанков се срещна по негова покана с председателя на Националния съвет на БСП Корнелия Нинова и зам.-председателя Кирил Добрев, за да обсъдят възможностите за предоставяне на паметника. Това съобщиха от пресцентъра на Министерство на регионалното развитие и благоустройството (МРРБ).\r\nПрез годините до ръководството на партията в различните му състави, включително до Корнелия Нинова, са били изпращани пет писмени покани за довършване на процедурата по прехвърляне на собствеността, каза пред журналисти след срещата министър Нанков. Три от писмата са били от областния управител на област Стара Загора, на чиято територия се намира комплексът, и две - от МРРБ, но от БСП не са предприели необходимите стъпки за подписване на договор за прехвърляне на собствеността. \r\nПромени в Закона за държавната собственост от месец февруари т.г. вече допускат безвъзмездното придобиване на държавни имоти само в полза на общини за изпълнение на техните функции или за трайно задоволяване на обществени потребности от местно значение, добави министърът. И посочи, че към днешна дата това прави невъзможно финализирането на процедурата във вида, в който е започнала през 2011 г.\r\nНа ръководството на партията са предложени различни варианти за приключване на процедурата по предоставяне на Дом – паметник комплекс връх „Бузлуджа“. БСП може да получи безвъзмездно право на ползване върху него за срок до 10 години, като това дава право и на реализиране на инвестиционни проекти, така че партията да може да рехабилитира и поддържа паметника. Другите форми касаят възмездно предоставяне, като това може да стане чрез покупко-продажба след провеждане на тръжна процедура или отдаване под наем.\r\nМРРБ ще съдейства, ако от страна на БСП бъде заявено желание за осъществяването на някоя от възможните процедури, увери министър Нанков.", "date": "2017-06-22", "title": "МРРБ: БСП шест години не се е възползвала от възможността да стане собственик на паметника „Бузлуджа“"}
{"url": "http://www.focus-news.net/news/2017/06/22/2407741/plovdiv-za-peta-poredna-godina-v-asenovgrad-se-provezhda-konferentsiya-za-borba-s-detskata-prestapnost.html", "text": "За пета поредна година в Асеновград се провежда конференция за  борба с детската престъпност. Това съобщиха за Радио „Фокус“ - Пловдив от Общината. Тази година темата е „Агресията в училище, на улицата и в интернет”. Близо 100 представители на Местни комисии от страната, Центрове за обществена подкрепа и инспектори от детска педагогическа стая взеха участие при откриването на конференцията. Събитието ще продължи три дни.\r\nНачало на националната среща даде заместник-кметът на Асеновград инж. Мария Вълканова и пожела успех на участниците. Първата тема бе „Психически аспекти в работата с жертви на насилие” от клиничният психолог и преподавател в Софийския университет д-р Христо Монов. Д-р Цветанка Иванова от Академията на МВР представи своята разработка на тема „Психоаналитични аспекти на насилието между връстници. Кибертормоз.”Тези и други теми от Конференцията бяха събрани в сборник, който получи всеки един от участниците. Идеята е обмяна на опит и идеи в тази област за по-добра превенция.\r\nКристиян ГАРОВ", "date": "2017-06-22", "title": "Пловдив: За пета поредна година в Асеновград се провежда конференция за борба с детската престъпност"}
{"url": "http://www.focus-news.net/news/2017/06/22/2407720/temata-balgariya-v-mediite-na-vmro-dpmne-dogovorat-s-balgariya-e-predatelstvo-chii-sa-tsar-samuil-i-ilinden-kolko-pari-platiha-balgarite-na-zoran-zaev-obzor.html", "text": "Краят на посещението на новия македонски премиер Зоран Заев в София, което не само българските, но и чуждите медии приеха като потвърждение на връщането на Македония към евроатлантическия й път, предизвика истинска вълна от \"спонтанно\" възмущение в медиите, доминирани от изгубилата властта ВМРО-ДПМНЕ.\r\n\"Договорът с България е национално предателство, Македония загуби националните си интереси, Заев постави под съмнение чии са цар Самуил и Илинден. Колко пари платиха българите на Зоран Заев, за да измени на Македония\", са само част от заглавията в скопските издания, зад които стои партията на Никола Груевски.\r\nЗа разлика от отразяването на неотдавнашното посещение на външния министър Никола Димитров в Атина, където неприязънта от затоплянето на отношенията с Гърция беше внимателно дозирана с предпазливост, в случая с България, медиите на Груевски щедро леят злоба, която без да е предизвикана от нещо конкретно, очевидно е била крита с години.\r\nОт декларациите и пресконференциите на ВМРО-ДПМНЕ, разпространени и проведени още докато Зоран Заев беше в София, стана ясно че тази партия никога не е била пробългарска, както се твърдеше от години в самата Македония, или поне е станала антибългарска откакто ръководството й беше узурпирано от близките на Груевски.\r\nВ контекста на следващите публикации задължително трябва да се има предвид, че:\r\n- ВМРО-ДПМНЕ, заедно с останалите ВМРО, които бяха създадени в Македония при отделянето й от Югославия, стъпи на очакванията за справедливост и реабилитация на преследваните и репресираните за симпатия към ВМРО през всичките години на сръбското и югославското управление. По тази причина първата провокация срещу младото тогава движение беше разпространяването на българските \"летоци\" (позиви), приканващи да се гласува за ВМРО. Службите в Титова Югославия не забравяха нито за миг, че за тях ВМРО винаги е означавало само и единствено - \"Българска терористична организация\".\r\n- Настоящото ВМРО-ДПМНЕ на Никола Груевски, като политика, поведение, финансиране, ръководен състав и отношение към властта, няма нищо общо с ВМРО-ДПМНЕ, което беше възстановено или създадено през 1990 г., което се доказва и от отказа от Декларацията за добросъседство, подписана с България по време на правителството на ВМРО-ДПМНЕ с премиер Любчо Георгиевски. В това правителство Груевски беше финансов министър, тъй като малко по-рано беше работил в българската Балканска банка, а още по-рано беше стипендиант на българската \"Мултигруп\".\r\n- През всичките години на управление на ВМРО-ДПМНЕ на Никола Груевски неговите правителства използваха благоразположението на България като старателно я заблуждаваха, че са готови да подпишат договор за добросъседство, да построят железница и нормални пътища за София, да разширят сътрудничеството и да изградят взаимно доверие чрез нормален европейски прочит дори на общата ни история, от която така старателно бягат. Все повече от очевидно е, че това поведение се дължи както на лични комплекси и корпоративни интереси, така и на чужди влияния и внушения, които напоследък станаха ясни чрез разсекретяването на документи на македонското Управление за разузнаване и сигурност за дейността на чужди разузнавания и за връзките им с ВМРО-ДПМНЕ и с нейните коалиционни партньори. Защото Македония може да се управлява много по-лесно, когато старателно е държана в изолация и когато й се внушава, че нейните съседи са й врагове.\r\nБлизкият до ВМРО-ДПМНЕ \"Република\" публикува коментара на електронното издание \"Журнал\", посветен на посещението на премиера Заев в София, под заглавие \"Каква е цената, която македонският народ ще трябва да плати за парите, които Заев получи от България?\". В коментара се казва: \"Зоран Заев удари директно македонската история като покани Бойко Борисов заедно да отбележат Илинден в Македония. Това очевидно предателство на Македония, все пак е било скъпо платено, а подаряването на нашата история на България не е единственото, което Заев трябва да даде, за да изплати получените пари. Предстои включването на българския народ в преамбюла на македонската конституция и получаването на търгове от български компании. И това, което Заев дължи на България, скъпо и прескъпо ще го изплаща целият македонски народ.\"\r\nИзданието отбелязва, че в България не съществува дискусия чие е Илинденското въстание, за което сегашният български вицепремиер Красимир Каракачанов смята, че е \"най-голямото българско въстание\" и което според професор Божидар Димитров отговаряло на въпроса \"какво население живее в Македония\".\r\nПо същия начин, според \"Журнал\" и \"Република\" стои въпросът и за паметника на цар Самуил в Скопие, който СДСМ искал да разруши и заедно с това се поклонил пред паметника на същия цар в София.\r\nВ заключение изданията припомнят думите на Заев, че \"ние сме братски хора, един народ\".\r\nВ друга статия \"Република\" публикува становището на вече позабравената македонистка организация ОМО \"Илинден - Пирин\", в което се казва че \"идеята за общо честване на Илинден по принцип е добра, но докато България продължава да отрича съществуването на македонската нация те ще водят само до задълбочаване на разединението.\"\r\nЕлектронното издание \"Expres\" публикува снимка на привърженици на ВМРО в София, които очакват Заев пред Министерския съвет с трансперант \"Добре дошъл у дома\" и коментира разговорите на македонския премиер с Красимир Каракачанов.\r\nТелевизия \"Канал 5\" цитира бившия председател на Събранието, Трайко Веляновски, според който \"Заев с лекота е подписал договор, който засяга македонската идентичност.\"\r\nТелевизията отделя внимание на становището на движение ГРОМ, което смята, че с \"подписването на договор с България се отваря Кутията на Пандора\".\r\nСпоред анализатора Петър Арсовски, договорът е важен, но съдържанието му трябва да премине през дебат в парламента.\r\nВ предаването \"Само истината\" на същата телевизия депутатът от ВМРО-ДПМНЕ Влатко Гьорчев заяви, че \"СДСМ на Зоран Заев няма никаква стратегия за запазване идентичността на македонския народ.\"\r\nЕлектронното издание \"Таратур\" извежда в заглавие тезата на професор Божидар Димитров, че \"с подписването на Договорът за добросъседство едва краят на македонизма и децата в Македония ще учат българска история.\"\r\nВестник \"Вечер\" съобщава в заглавие \"Общата прослава на Илинден означава да си отречем нацията\". В статията се казва\"Илинденското въстание е символ на вековната борба на македонския народ за независимост и свобода. Илинден е ядрото на македонската държава и е абсурдно да се мисли за каквато и да е негова прослава с друга държава. Ако го празнуваме с друга държава какво ще правим с Илинден от 1944 г.? И тогава ли сме се борили заедно с българския народ?\"Телевизия \"Нова\" съобщава, че премиерът Заев е обявил промяна на македонските учебници по история.\"Курир\" пише, че \"българските националисти са в екстаз - македонският език е писмена форма на българския вардарски диалект, а Македония трябва да се откаже от името си.\"\r\nВ друга статия \"Курир\" цитира историкът Горазд Росоклия, който твърди, че \"ако Илинденското въстание е за създаването на независима македонска държава, защо трябва да го празнуваме с друга държава?\" В текста авторът продължава да бита какви са били по народност Гоце, Даме, Яне и Сарафов.\"Телеграф\" настоява Заев да каже истината за договорките си в София.\r\nТелевизиите \"Алфа\" и „ТV 21“ цитират историкът Тодор Чепреганов, известен с антибългарските си коментари, който заявява: „България, която призна Македония като държава, за съжаление все още не признава македонския народ като нация нито македонската култура. В България се смята, че македонският народ е български“. Според Чепреганов интересно е как премиерът Бойко Борисов ще се обърне към македонските граждани като народ или като граждани. Тодор Чепреганов смята, че с подписването на договора за добросъседство България ще използва ситуацията, за да неглижира македонския народ, език и култура.\r\nПревод и редакция: Мариела Русева", "date": "2017-06-22", "title": "Темата България в медиите на ВМРО-ДПМНЕ: Договорът  с България е предателство, чии са цар Самуил и Илинден, колко пари платиха българите на Зоран Заев (Обзор)"}
{"url": "http://www.focus-news.net/news/2017/06/22/2407745/reuters-moshtna-eksploziya-e-izbuhnala-v-stolitsata-na-somaliya.html", "text": "Огромна експлозия е избухнала в сомалийската столица Могадишу, предаде  Reuters.\r\nСвидетели сочат, че над града се вижда голям облак пушек. Причината за взрива все още не е известна.  Виктор Турмаков", "date": "2017-06-22", "title": "Reuters: Мощна експлозия е избухнала в столицата на Сомалия"}
{"url": "http://www.focus-news.net/news/2017/06/22/2407742/futbol-rafael-gereyro-mozhe-da-propusne-nachaloto-na-sledvashtiya-sezon-zaradi-travma.html", "text": "Защитникът от националния отбор по Футбол Рафаел Герейро заради травма може да пропусне началото на следващия сезон. \r\nИграчът от Дортмунд-Борусия получи травма на крака си в мача от Купата на конфедерацията срещу Русия.  Виктор Турмаков", "date": "2017-06-22", "title": "Футбол: Рафаел Герейро може да пропусне началото на следващия сезон заради травма"}
{"url": "http://www.focus-news.net/news/2017/06/22/2407744/vitsepremierat-ekaterina-zaharieva-shte-uchastva-v-konferentsiya-na-tema-balgariya-i-es-10-godini-i-edno-predsedatelstvo-mezhdu-predizvikatelstva-i-nadezhdi.html", "text": "Заместник министър-председателят по правосъдната реформа и министър на външните работи Екатерина Захариева ще вземе участие в международната конференция „България и ЕС – 10 години и едно председателство между предизвикателства и надежди. 10 години академично сътрудничество на високо равнище”. Това съобщиха от пресцентъра на Министерство на външните работи. Форумът под патронажа на вицепрезидента Илияна Йотова ще се проведе на 23 юни в Софийския университет „Св. Климент Охридски”. \r\nКонференцията се провежда в навечерието на 10-годишнината на международната магистърска програма „Право на ЕС”, която е под патронажа на министър-председателя на Република България Бойко Борисов и посланика на Република Франция Н. Пр. Ерик Льобедел.", "date": "2017-06-22", "title": "Вицепремиерът Екатерина Захариева ще участва в конференция  на тема „България и ЕС – 10 години и едно председателство между предизвикателства и надежди\""}
{"url": "http://www.focus-news.net/news/2017/06/22/2407746/gabrovo-rayonnata-prokuratura-privleche-kato-obvinyaem-i-zadarzha-za-72-chasa-izvarshitel-na-telefonna-izmama.html", "text": "Районна прокуратура – Габрово привлече в качеството на обвиняем Денислав Д. от с.Хотанца, община Русе, за това, че на 21 юни 2017 г., в град Габрово, действайки след предварителен сговор с неустановено лице, с цел да набави за себе си имотна облага в размер на 8 000 лв., създал и поддържал у жена от същия град заблуждение, че помага на полицията  и с това й причинил имотна вреда в размер на 8 000 лв. Това съобщиха от пресцентъра на Апелативна прокуратура-Велико Търново. От събраните до момента доказателствата по делото може да се направи обосновано предположение за авторство на деянието. Налице са данни, че същият е  извършил  и други четири измами на територията на Габрово в периода май-юни 2017 г., както и че  е живял и работил в Германия.   Предвид  на което е налице реална опасност обвиняемият да извърши ново престъпление или да се укрие. \r\nС оглед на това, с постановление на Районна прокуратура – Габрово Денислав Д. е задържан за срок от 72 часа, до довеждането му пред съда за вземане на постоянна мярка за неотклонение  „ задържане под стража“. Под ръководството на прокуратурата действията по разследването продължават.", "date": "2017-06-22", "title": "Габрово: Районната прокуратура привлече като обвиняем и задържа за 72 часа извършител на телефонна измама"}
{"url": "http://www.focus-news.net/news/2017/06/22/2407743/haskovo-v-dimitrovgrad-be-otkrita-natsionalna-nauchna-konferentsiya-na-tema-svetat-na-balgarina-prez-xx-vek.html", "text": "В Димитровград бе открита Национална научна конференция на тема „Светът на българина през XX век”. Това съобщиха от пресцентъра на Община Димитровград. Научният форум се провежда в рамките на два дни през които близо 60 специалисти от областта на историята, архитектурата, етнографията и изкуството ще обсъждат отражението на 20 век върху българското общество във всичките му аспекти – политически, икономически, социални, културни и т.н. \r\nНаучният форум е организиран от община Димитровград и е посветен на 70 годишнината на града. Научен ръководител на конференцията е проф. д-р Искра Баева, преподавателя в СУ „Климент Охридски”. Форумът бе открит от кметът на община Димитровград Иво Димов, който благодари на присъстващите за участието им и изтъкна изключителната роля на Димитровград в съвременната история на България.\r\nПриветствие към присъстващите отправи и областният управител на Област Хасково Станислав Дечев. В обръщението си Дечев  каза: “20 век започва с изграждането на Третата българска държава. За тези славни дни на ускорено развитие, политически страсти, задкулисни интриги  и сложни международни отношения Симеон Радев пише своето забележително изследване „Строители на съвременна България“. \r\nДесетилетия по-късно обаче в България започва един не по-малко мащабен процес  на съграждане - изграждането на Димитровград. Този проект събира на едно място хора от цялата страна и на картата на страната се появява един нов и модерен град. Този град доказа своята жизненост, защото дори и след падането на строя, който го създаде, Димитровград остава еталон за младежки дух и устойчивост. Аз много често се питам, ако ние сега решим да изградим един нов град, дали ще успеем?! Затова, ако някой сериозен публицист, иска днес да напише новата история на България, тя задължително трябва да започне от създаването на Димитровград“, подчерта Станислав  Дечев.", "date": "2017-06-22", "title": "Хасково: В Димитровград бе открита Национална научна конференция на тема „Светът на българина през XX век”"}
{"url": "http://www.focus-news.net/news/2017/06/22/2407747/blagoevgrad-obshtina-petrich-obyavi-obshtestveni-porachki-za-blagoustroyavane-na-ulichnata-mrezha-v-grada-i-selata.html", "text": "Освен за ул. „Яне Сандански” в гр. Петрич, при която освен ремонт на пътното платно се налага и ремонт на пропаднал тротоар, Общината е обявила обществени поръчки за благоустрояване и на улици в седем села. Това съобщиха от пресцентъра на Община Петрич. Общата стойност на средствата, които ще се инвестират в тази посока е 200 499.69 лв. С тях ще бъдат ремонтирани следните улици: ул. „Комсомолска”-с. Яворница; ул. ”Христо Велев”-с. Скрът; ул. „Беласица”-с. Ключ; ул. „Победа” и ул. „Странджа”-с. Коларово; ул. „Ванюша Валчук”-с. Кърналово; една улица в село Михнево; ул. „Брегалница”-с. Кулата; ул. „Цар Самуил”-с. Скрът и авариен ремонт на ул. „Яне Сандански” и ул. „Елтепе” в града. По отношение на ул. „Места”, която е околовръстна на град Петрич и пресича промишлената зона първо ще се подменят водопроводните тръби /има избран изпълнител/ от кръстовището при ул. „Свобода” до ул. „Цар Симеон”, след което ще се извърши цялостно асфалтиране. За асфалтирането на ул. „Места” са предвидени 200 000 лв. с ДДС. За най-голямото село в община Петрич - Първомай допълнително се насочват 35 000 лв. с ДДС за благоустрояване на различни улици и тротоарни площи. Отделно от това 166 000 лв. се предвиждат за ремонт на единични разрушения и деформации по текущото поддържане на цялата улична мрежа в община Петрич през годината.", "date": "2017-06-22", "title": "Благоевград: Община Петрич обяви обществени поръчки за благоустрояване на уличната мрежа в града и селата"}
{"url": "http://www.focus-news.net/news/2017/06/22/2407748/sgp-vnese-obvinitelen-akt-sreshtu-shestima-lekari-za-smartta-na-rodilka.html", "text": "Софийска градска прокуратура (СГП) внесе в Софийски градски съд (СГС) обвинителен акт срещу шестима лекари от две болнични заведения, които при професионална непредпазливост причинили смъртта на родилка, съобщиха от Прокуратурата. Това са д-р Лозанов и д-р Байданова – Василева от САГБАЛ ”Шейново” АД и д-р Филипов, д-р Червеняков, д-р Христов, и д-р Цеков от УМБАЛСМ ”Н.И. Пирогов” ЕАД. На всеки един от тях е повдигнато обвинение за това, че при независимо съизвършителство причинили смъртта на пациент, настъпила на 24.10.2011 г. в гр. София, вследствие на развил се сепсис - престъпление по чл. 123, ал. 1 от НК. \r\nНа 12.09.2011 г., 19 – годишна жена постъпила в САГБАЛ ”Шейново” АД, където избрала да роди своето първо дете. Дежурен тогава бил д-р Лозанов. Било взето решение, че на жената следва да бъде извършено ”секцио”. Операцията извършил лично д-р Лозанов. След това той пристъпил към възстановяване на направените разрези, като пропуснал обаче да отстрани цялата плацента от матката. Така оставените части способствали за превръщане на матката в първоначално огнище на инфекция и източник (входна врата) на сепсис. \r\nСъщият ден д-р Байданова – Василева била определена за лекуващ лекар на младата жена. Още на следващия ден след раждането родилката започнала да изпитва силни болки и неразположение. Това й състояние се дължало на вече започналия сепсис поради настъпилата инфекция в резултат на ”забравените” в матката част от плацента и околоплодни обвивки. Била констатирана твърде висока левкоцитоза и олевяване на кръвната картина. През следващите дни болките и неразположението на родилката се усилвали, като тя дори колабирала. Жената съобщила всичко това на д-р Байданова – Василева. Тя се запознала лично с констатираните при този пациент показатели касаещи телесната температура и стойността на левкоцитите. Същевременно обаче не назначила на пациентката микробиологични и копрологично изследвания. Д-р Байданова – Василева не извършила правилно диагностициране на влошеното клинично състояние на пациентката си. Вместо това на 16.09.2011 г., въпреки констатираните усложнения при родилката, д-р. Байданова – Василева взела решение да я изпише. \r\nВпоследствие състоянието на жената започнало да се влошава. Тъй като при нея се установило наличие на свободно подвижна течност в корема, на 20.09.2011 г. била приведена в тежко състояние в УБАЛСМ ”Н. И. Пирогов”. На същата дата след разширен консилиум в УБАЛСМ ”Н. И. Пирогов”, било взето решение на 19 – годишната жена да бъде извършена диагностична лапароскопия. Операцията извършил д-р Филипов. Като консултанти на място били повикани д-р Червеняков, д-р Христов и д-р Цеков, от същото болнично заведение. \r\nУстановената лапароскопска находка, императивно налагала оперативна интервенция – лапаротомия в спешен порядък. Трябвало спешно да се отстрани матката и вторично засегнатото дебело черно на пострадалата, тъй като имало наличие на тежка патология в дебелото черво, с възпалителни некротични изменения и предполагаем патологичен процес в матката. Вместо това д-р Филипов взел неправилно решение за изчаквателно поведение, като по този начин той не оказал своевременна и достатъчна медицинска помощ на жената. Всеки един от останалите трима лекари – д-р Червеняков, д-р Христов и д-р Цеков също самостоятелно взели неправилно решение за изчаквателно поведение по отношение на извършване на лапаротомия и лично поставили грешната диагноза – остър сигмоидит.  \r\nПрез следващите дни след лапароскопията състоянието на младата жена продължило да се влошава. На 28.09.2011 г. било взето решение тя да бъде преместена в ”Клиника по нефрология”, към УМБАЛ  ”Александровска”. Впоследствие на 07.10.2011 г. на пациентката била извършена лапаротомия, като била отстранена матката и част от дебелото черво. Въпреки положените усилия от страна на медиците в УМБА ”Александровска” на 24.10.2011 г., в гр. София пациентката починала, вследствие на развил се сепсис. \r\nВидно от изготвена по делото експертиза е, че в случая са налице два основни пропуска. Първият е оставянето на плацентарни части в матката при извършване на цезарово сечение, което е причина за развитието на сепсиса. Вторият пропуск е забавянето на третата коремна операция със седемнадесет дни след лапароскопията. Тази последна операция е била извършена вече при настъпили тежки многооргани патоголгични процеси в организма на 19 – годишната жена и шансът да се промени неблагоприятния изход е бил нищожен. \r\nПредстои насрочване на делото от съда.", "date": "2017-06-22", "title": "СГП внесе обвинителен акт срещу шестима лекари за смъртта на родилка"}
{"url": "http://www.focus-news.net/news/2017/06/22/2407750/stolichna-obshtina-shte-se-provede-preskonferentsiya-s-uchastieto-na-zam-kmeta-na-dots-todor-chobanov-vav-vrazka-s-priklyuchvane-na-kampaniyata-za-skrining-na-ochnoto-zrenie.html", "text": "На 23 юни от 10.30 часа в Официална зала на Столична община ще се проведе пресконференция с участието на зам.-кмета на София доц. д-р Чобанов, във връзка с приключване на кампанията за скрининг на очното зрение. Това съобщиха от пресцентъра на Столична община. В периода от месец февруари до края на месец май 2017 година се проведе скрининг на очното зрение. Бяха извършени безплатни очни прегледи на 2609 ученици от първи и втори клас в 15 общински училища на територията на Столична община. Партньори в благотворителната инициатива бяха пациентската организация „Право на зрение“, Софийското офталмологично дружество, организация на евреите в България „Шалом“ и веригата „Оптики“. Целта на прегледите бе осигуряване ранно диагностициране на очните заболявания, което стои в основата на успешното им лечение и осигуряване на нормалното физическо, умствено и психическо развитие на децата. Със скрининговите проучвания за зрителните функции бяха открити навреме 529 заболявания при учениците, които са насочени за обстоен офталмологичен преглед.\r\nЦялата кампания се проведе при изключително добра организация, с активното участие на д-р Вяра Шумналиева – главен асистент в Медицински университет София, катедра по Офталмология.", "date": "2017-06-22", "title": "Столична община ще се проведе пресконференция с участието на зам.-кмета на доц. Тодор Чобанов, във връзка с приключване на кампанията за скрининг на очното зрение"}
{"url": "http://www.focus-news.net/news/2017/06/22/2407754/vratsa-narodniyat-predstavitel-ot-pp-gerb-krasen-krastev-shte-provede-iznesen-priemen-den-v-rogozen.html", "text": "Народният представител от ПП ГЕРБ Красен Кръстев ще проведе изнесена приемна ден в с. Рогозен, Община Хайредин. Това съобщиха от пресцентъра на ПП ГЕРБ. Той е насрочен за 26 юни 2017 г. /понеделник/. Всички желаещи да се срещнат с народния представител могат да го направят от 10.00 ч. в сградата на кметството.", "date": "2017-06-22", "title": "Враца: Народният представител от ПП ГЕРБ Красен Кръстев ще проведе изнесен приемен ден в Рогозен"}
{"url": "http://www.focus-news.net/news/2017/06/22/2407752/evrodeputatat-emil-radev-gerb-organizira-obshtestveno-obsazhdane-na-tema-kray-na-vechniya-dlazhnik.html", "text": "Българският евродепутат от ГЕРБ/ЕНП Емил Радев организира, съвместно с Комисията по правни въпроси на Народното събрание, обществено обсъждане на тема „Край на вечния длъжник”, съобщиха от пресцентъра на ПП ГЕРБ. Форумът ще се проведе на 23 юни 2017 г. (петък) от 10:00 часа в зала „Изток” на Народното събрание.\r\nОсновната тема на дискусията е да бъдат подложени на дебат различните становища по темата „вечният длъжник“, както и въвеждането на 10-годишна абсолютна погасителна давност по отношение на физическите лица с промени в Закона за задълженията и договорите.\r\nУчастие в събитието ще вземат членове на Комисията по правни въпроси, представители от Асоциацията на банките в България, представители на Камарата на частните съдебни изпълнители, представители на Министерство на правосъдието и др.", "date": "2017-06-22", "title": "Евродепутатът Емил Радев (ГЕРБ) организира обществено обсъждане на тема: „Край на вечния длъжник”"}
{"url": "http://www.focus-news.net/news/2017/06/22/2407753/ivan-ivanov-zam-kmet-na-nikola-kozlevo-s-denonoshtna-ohrana-e-nay-golemiyat-yazovir-na-teritoriyata-na-obshtinata-karavelovo.html", "text": "С денонощна охрана е най-големият язовир на територията на община Никола Козлево - „Каравелово“, съобщи заместник- кметът на Никола Козлево Иван Иванов на заседание на Областната комисия по безопасност на движението, предаде репортер на Радио „Фокус“-Шумен. Във връзка с обезопасяването на язовирите с оглед превенция на водния травматизъм при децата през летния сезон, на водоемите в Хърсово и Църквица са поставени табели, забраняващи къпането. Относно осигуряването на безопасността по пътищата, Иван Иванов посочи, че на територията на общината са поставени 120 нови осветителни тела, които подобряват осветеността на трасета. Повишена е осветеността и около училищата, повдигнати пешеходни пътеки са изградени в село Пет могили,  изкуствени неравности и повдигнати пешеходни пътеки има и в общинския център. Такива предстои да бъдат изградени и в село Хърсово.\r\nИвелина ИВАНОВА", "date": "2017-06-22", "title": "Иван Иванов, зам.-кмет на Никола Козлево: С денонощна охрана е най-големият язовир на територията на общината - „Каравелово“"}
{"url": "http://www.focus-news.net/news/2017/06/22/2407751/korea-herald-spored-mun-dzhey-in-severna-koreya-shte-poluchi-tehnologiya-za-razvitie-na-mezhdukontinentalni-balistichni-raketi-v-ne-mnogo-dalechnoto-badeshte.html", "text": "Президентът на Южна Корея Мун Джей-ин призова Китай да направи повече, за да накара Северна Корея да се откаже от ядрено оръжие, посочвайки, че Пхенян може да получи технология за междуконтинентални балистични ракети с ядрени бойни глави „в не много далечното бъдеще“, предаде  Korea Herald.\r\n„Смятам, че Китай полага усилия да спре Северна Корея да не извършва допълнителни провокации, но все още няма видими резултати“, посочи южнокорейският президент. „Китай е единствен съюзник на КНДР и Китай е държавата, която дава най-много икономическа помощ за Северна Корея. Без китайска помощ санкциите няма да са ефективни“, добави той. \r\nМун Джей-ин заяви, че допълнителни и силни санкции трябва да бъдат наложени върху Северна Корея, ако държавата проведе шесто ядрено изпитание или изпитания на междуконтинентални балистични ракети. Той също така посочи, че има „повече място“ за Китай да играе по-голяма роля при разрешаването на севернокорейската криза.  Виктор Турмаков", "date": "2017-06-22", "title": "Korea Herald: Според Мун Джей-ин Северна Корея ще получи технология за развитие на междуконтинентални балистични ракети „в не много далечното бъдеще“"}
{"url": "http://www.focus-news.net/news/2017/06/22/2407755/reuters-tereza-mey-zayavi-che-shte-demonstrira-na-es-plan-za-zashtita-na-grazhdanskite-prava-sled-brekzit.html", "text": "Британският министър-председател Тереза Мей заяви, че ще демонстрира пред другите лидери на страните от ЕС своите планове за защитата на правата на техните жители, обитаващи Великобритания, след Брекзит и определи началото на преговорите със Съюза като „много конструктивно“, предаде  Reuters.\r\n„Предлагаме да защитаваме правата на европейските граждани и на британските граждани, докато напускаме ЕС“, заяви Тереза Мей по време на пристигането си на срещата на високо равнище на ЕС в Брюксел.  Виктор Турмаков", "date": "2017-06-22", "title": "Reuters: Тереза Мей заяви, че ще демонстрира на ЕС план за защита на гражданските права след Брекзит"}
{"url": "http://www.focus-news.net/news/2017/06/22/2407757/stolichni-politsai-izzeha-nad-78-000-kasa-tsigari-bez-banderol-dvama-mazhe-sa-zadarzhani.html", "text": "Специализирана полицейска операция за противодействие на  незаконното разпространяване на акцизни стоки проведоха вчера служителите на СДВР. Това съобщиха от пресцентъра на МВР. В жилище в кв. „Орландовци“, ползвано под наем от софиянците М. Д./35 г./ и 45-годишната В. Ц., полицаите намерили и иззели скрити на различни места в къщата 78 420 къса цигари от различни марки, без акцизен бандерол, и около 40 000 лв. \r\nДвамата са криминално проявени и неколкократно осъждани за незаконно разпространяване на акцизни  стоки без бандерол. След доклад на материалите в СРП, на двамата са повдигнати обвинения по чл. 234 от НК и са им наложени мерки за отклонение „задържане под стража“ за срок до 72 часа. Работата по документирането на цялостната им престъпна дейност продължава.", "date": "2017-06-22", "title": "Столични полицаи иззеха над 78 000 къса цигари без бандерол, двама мъже са задържани"}
{"url": "http://www.focus-news.net/news/2017/06/22/2407758/a1-on-makedoniya-bivsh-ministar-na-vatreshnite-raboti-na-makedoniya-razkritikuva-zoran-zaev-za-poseshtenieto-mu-v-balgariya.html", "text": "Бивш министър на вътрешните работи на Македония Гордана Янкулоска  разкритикува министър-председателя на Македония Зоран Заев в социалната мрежа „Туитър“ във връзка с посещението му в България, предава A1 On. \r\nЯнкулоска публикува също така снимка, на която Заев заедно с българския си колега Бойко Борисов си стискат ръцете до паметника на цар Самуил, на който пише „цар на България“.  Мария Динкова", "date": "2017-06-22", "title": "А1 Оn (Македония): Бивш министър на вътрешните работи на Македония разкритикува Зоран Заев за посещението му в България"}
{"url": "http://www.focus-news.net/news/2017/06/22/2407762/ministar-nikolay-nankov-shte-predstavi-predprietite-merki-za-namalyavane-na-administrativnata-tezhest-pri-predostavyaneto-na-kadastralni-uslugi.html", "text": "Министърът на регионалното развитие и благоустройството Николай Нанков ще представи предприетите мерки за намаляване на административната тежест за гражданите при предоставянето на кадастрални услуги на пресконференция. Това съобщиха от пресцентъра на Министерството на регионалното развитие и благоустройството (МРРБ). В нея ще участват също ресорният заместник-министър Валентин Йовев и изпълнителният директор на Агенцията по геодезия, картография и кадастър инж. Михаил Киров.\r\nПресконференцията на министър Нанков ще се състои утре, 23 юни, от 10.00 часа в зала „Пресцентър“ в МРРБ.", "date": "2017-06-22", "title": "Министър Николай Нанков ще представи предприетите мерки за намаляване на административната тежест при предоставянето на кадастрални услуги"}
{"url": "http://www.focus-news.net/news/2017/06/22/2407760/emiliya-aleksandrova-kam-zoran-zaev-mnogo-gi-zaradvahte-balgarite-razocharovahte-makedontsite.html", "text": "Депутатът от ВМРО-ДПМНЕ  Емилия Александрова направи обръщение към македонския министър-председател Зоран Заев на днешното заседание на парламента на страната, предава македонската медия  „Пулс 24“.\r\n„За мен представлява огромен скандал, предложението на заместник министър Арга Точи която за Западна Македония говори, че е отнета част от Албания, която говори, че е била направена грешка през 1913 година, че естествено не се е присъединила към Албания. Как ще убедите македноския народ г-н Заев че Точи ще служи на националните интереси?“, посочи Александрова.  „Дали г-н Заев вашите бъдещи заместник-министри ще продължат по пътя на разрушението на паметници, затварянето на факултети, преизбиране на съдии, легализации на дрога, проституция и гей бракове?“, добави тя \r\n„Господин Заев, трябва да ви поискам отговор във връзка с вашето посещение в България. Много ги зарадвахте българите, но същевременно разочаровахте македонците. Дали знаете, че един български историк заяви по време на интервю, че подобен договор би означавал край на македонизма и формиране на втора българска държава. Твърде много го зарадвахте, г-н Заев. Човекът  не можеше да се начуди дали ще доживее такова нещо политик да иде там и да се договори за такова национално предателство“, добави депутатът.  Виктор Турмаков", "date": "2017-06-22", "title": "Емилия Александрова  към Зоран Заев: Много ги зарадвахте българите, разочаровахте македонците"}
{"url": "http://www.focus-news.net/news/2017/06/22/2407759/burgas-vazrastna-zhena-i-vnucheto-y-byaha-osvobodeni-ot-politsiyata-sled-kato-sa-bili-zatvoreni-v-apartament-blizo-den.html", "text": "Близо 20 часа продължиха полицейските действия по освобождаването на тригодишно момченце и неговата 75-годишна баба, задържани от 18.45 ч. вчера в семейния апартамент, разположен в бл. 51 ет. 4 в к-с „Славейков” от 36-годишния М. Ж. от Бургас /баща на детето и син на възрастната жена/. Това съобщиха от ОДМВР – Бургас. Момченцето – Й. Ж. и баба му са в добро здравословно и психическо състояние, като с тях допълнителни действия ще провеждат служителите от Института по психология към МВР.\r\nОколо 18.45 ч. на 21 юни т. г. в дежурната част на ОДМВР – Бургас е получено съобщение за възникнал семеен скандал в апартамент, разположен в бл. 51 в к-с „Славейков”, като посетилите сигнала полицейски служители от Второ Районно управление – Бургас успели да изведат от жилището 31 годишната П. С. от Бургас, живееща на семейно начала с 36-годишния М. Ж. Служителите били заплашени от М. Ж., че ще намушка тригодишния си син, ако се опитат да го изведат от жилището, демонстрирайки намерението си с кухненски нож, опрян до вратлето на момченцето. След заплахата бургазлията успял да заключи входната врата, барикадирайки я с мебели и заковавайки я с подръчни средства, като останал в апартамента на четвъртия етаж с детето и 75 годишната си майка.\r\nСвоевременно е сформиран екип от служители на ОДМВР – Бургас, Института по психология към МВР, отдел „Криминална полиция” при ОДМВР – Бургас, Специализираните полицейски сили и Районна служба „Пожарна безопасност и защита на населението” – Бургас, лично ръководен от Директорът на ОДМВР – Бургас старши комисар Калоян Калоянов. Извършвано е външно наблюдение, както и разговори със съседи на 36 годишния бургазлия за уточняване на детайли по случая. С М.Ж. е осъществен личен контакт от психолозите към бургаската дирекция, като са проведени множество беседи за безинцидентно освобождаване на близките му. Ситуацията е усложнена от декларациите на бургазлията, че разполага с огнестрелно оръжие и взривни вещества, които ще детонира при евентуален опит за проникване в апартамента.\r\nОколо 14.30 ч. днес след преценка и анализ на създалата се ситуация екип от „Специализираните полицейски сили” при ОДМВР – Бургас щурмувал през терасата апартамента на М.Ж., като извел невредими тригодишно момченце и неговата 75 годишна баба. Бургазлията е задържан за срок от 24 часа и отведен във Второ Районно управление – Бургас. По случая е образувано досъдебно производство.", "date": "2017-06-22", "title": "Бургас: Възрастна жена и внучето й бяха освободени от полицията след като са били затворени в апартамент близо ден"}
{"url": "http://www.focus-news.net/news/2017/06/22/2407763/yambol-okrazhna-prokuraturata-predade-na-sad-shofyor-prichinil-smart-na-patya-upravlyavayki-avtomobil-s-okolo-164-kmch-i-sled-upotreba-na-alkohol.html", "text": "Окръжна прокуратура – Ямбол предаде на съд Методи Т., който, управлявайки автомобил с превишена скорост и след употреба на алкохол, причинил смъртта на мъж от София. Това съобщиха от пресцентъра на Апелативна прокуратура-Бургас.\r\nОкръжна прокуратура – Ямбол предаде на съд Методи Т. (на 37 г. от София).  Той е подсъдим за това, че на 14 април 2014 г. около 17.00 ч. на автомагистрала “Тракия“, в района на км. 282, в отсечката между паркинга до с. Кабиле, област Ямбол, и кръстовището с път I-7 - пътен възел до с.Зимница, област Ямбол, в посока от София за Бургас, при управление на МПС – лек автомобил „Мазда“ с превишена скорост – около 164 км/ч., след употреба на алкохол – с концентрация на алкохол в кръвта си 1,89 промила, нарушил правилата за движение, в резултат на което е предизвикал пътен инцидент и по непредпазливост причинил смъртта на К. Й. от София.\r\nСамостоятелната катастрофа е настъпила в резултат от превишената скорост и изпитото количество алкохол от страна на водача. Починалият мъж е пътувал заедно с него на предната дясна седалка. След загуба на управлението автомобилът се е преобърнал няколко пъти и е преустановил движението си в крайпътните площи.\r\nОкръжен съд – Ямбол е насрочил заседанието си за 23 юни 2017 г.", "date": "2017-06-22", "title": "Ямбол: Окръжна прокуратурата предаде на съд шофьор, причинил смърт на пътя, управлявайки автомобил с около 164 км/ч. и след употреба на алкохол"}
{"url": "http://www.focus-news.net/news/2017/06/22/2407766/veliko-tarnovo-zam-ministar-denitsa-nikolova-shte-otkrie-rabotna-sreshta-na-tema-finansovi-instrumenti-po-op-regioni-v-rastezh-2014-2020-v-grada.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие работна среща с представителите на 39-те общини за подкрепа в рамките на приоритетна ос 1 на Оперативна програма „Региони в растеж“ (ОПРР) 2014-2020 на тема „Финансови инструменти“. Това съобщиха от пресцентъра на Министерството на регионалното развитие и благоустройството. Форумът ще се проведе утре – 23 юни, от 10.30 часа, в хотел „Премиер“, гр. Велико Търново. \r\nВ програмата на работната среща са включени представяне на рамката на финансовите инструменти, включени в Оперативна програма „Региони в растеж“ 2014-2020, Инвестиционната стратегия на Фонд мениджъра на финансови инструменти в България, презентация за Регионален фонд за градско развитие (РФГР) във връзка с процеса по подготовка, кандидатстване и изпълнение на проекти, финансирани чрез финансови инструменти в рамките на инициативата JESSICА и др.", "date": "2017-06-22", "title": "Велико Търново: Зам.-министър Деница Николова ще открие работна среща на тема „Финансови инструменти“ по ОП „Региони в растеж“ 2014-2020 в града"}
{"url": "http://www.focus-news.net/news/2017/06/22/2407764/puls-24-makedoniya-spored-omo-ilinden-izyavleniyata-za-obshtata-istoriya-samo-shte-uvelichat-apetitite-na-balgariya-za-iskane-na-poveche-otstapki-ot-makedoniya.html", "text": "Според ОМО „Илинден“-ПИРИН във връзка със срещата на министър-председателите на Македония и на България Зоран Заев и Бойко Борисов, съобщи че винаги искрено е подкрепяла добросъседството между двете страни на равноправна, принципна и приятелска основа, но според нея за траен и успешен нов договор за добросъседство освен посочените принципи трябва да бъде включено и „искане за македонското малцинство в България и за българското в Македония“, предава македонската медия  „Пулс 24“.\r\n„Ние подкрепяме подкрепата, която България дава на Македония. Същевременно подсещаме, че това е нещо нормално между съседи, но представлява и връщане на големия приятелски жест, на безусловната зелена светлина, която Македония даде на България по време на нейната кандидатура за членство в ЕС. В такъв смисъл подкрепата от страна на България трябва да бъде безусловна“, сочи в съобщението на организацията. \r\nГрупата също така посочи, че за съжаление историята на Балканите постоянно служи за причина за подялба и спорове. „В тази насока много добре звучи заръката на Бойко Борисов историята да се остави на историците“, пишат от ОМО „Илинден“-ПИРИН. Според тях общото честване на исторически дати не е  лоша идея. \r\n„Искаме да обърнем внимание, че изявленията за общата история могад да служат като вдъхване на смелост на най-крайните антимакедонски кръгове в съседните на Македония страни и само ще увеличат апетитите за искане на още повече отстъпки от Македония“, пише в заявлението.  Виктор Турмаков", "date": "2017-06-22", "title": "„Пулс 24“ (Македония) : Според ОМО „Илинден“ изявленията за общата история само ще увеличат апетитите на България за искане на повече отстъпки от Македония"}
{"url": "http://www.focus-news.net/news/2017/06/22/2407756/puls-24-spored-makedonskiya-istorik-aleksandar-stoychev-v-balgariya-e-yasno-che-nyamat-istoricheski-fakti.html", "text": "Македонския историк Александър Стойчев  заяви, че е придобил впечатление, че и българската страна е била изненадана от предложението на македонската страна по време на посещението на министър-председателя Зоран Заев да се положат цветя на паметника на определения от историка като „македонски“ цар Самуил и че вероятно става дума за искане от някои други страни, предава македонската медия  „Пулс 24“.\r\nСпоред Стойчев Илинденското въстание е само македонско и то прави Македония това, което е, а македонците ги прави македонци. „Това го знаят всички на Балканите от времето на Бивша Югославия и първото решение на АСНОМ е Илинден да се провъзгласи за национален празник на Македония. Ако някой има начин или идея да со споделя Илинден от 1903 г., тогава трябва да сподели и Илинден от 1944 г. Какво ще правиме тогава?  Нима това е обща история? Страданията на македонските партизани, борци за национална свобода, които не са само македонци, а и сред тях е имало и турци, албанци“, смята историкът. \r\n„А от друга страна е ясно, че (България) няма исторически факти, върху които да основава подобна теза“, сочи Стойчев.  Виктор Турмаков", "date": "2017-06-22", "title": "„Пулс 24“: Според македонския историк Александър Стойчев „в България е ясно, че нямат исторически факти“"}
{"url": "http://www.focus-news.net/news/2017/06/22/2407749/emanyuel-makron-shte-e-trudno-da-se-da-dade-zaden-hod-na-brekzit.html", "text": "Президентът на Франция Еманюел Макрон заяви, че трудно може да се даде заден ход на преговорите за Брекзит, сега след като сроковете са представени, предаде NewEurope.\r\n„От момента, в който нещата са поставени във времеви рамки с крайна цел, вече е много трудно те да се обърнат. Не трябва да се залъгваме“, заяви Макрон относно Брекзит. \r\nПрезидентът също така отхвърли идеята за някакъв вид двустранни преговори за Брекзит. „Искам дискусията, която тъкмо започнахме, да бъде перфектно координирана на Европейско равнище. Не искам двустранни обсъждания, защото трябва да защитаваме интересите на ЕС в кратко, средно и дългосрочен план“, добави той.  Виктор Турмаков", "date": "2017-06-22", "title": "Еманюел Макрон: Ще е трудно да се да даде заден ход на Брекзит"}
{"url": "http://www.focus-news.net/news/2017/06/22/2407768/gd-granichna-politsiya-shte-nagradi-sistemata-sinya-granitsa-s-uchastieto-si-v-proekta-integrirano-nablyudenie-na-balgarskite-morski-prostranstva.html", "text": "ГД „Гранична полиция“ е партньор по проект “Интегрирано наблюдение на българските морски пространства” (Integrated Bulgarian Maritime Surveillance” (InBulMarS), съобщиха от пресцентъра на МВР. Финансирането му е обезпечено от Европейския фонд за морско дело и рибарство с договор за безвъзмездна помощ в размер на 191 056 евро. Проектът е с продължителност 24 месеца, с основни компоненти - идентифициране на правните и технически проблеми пред интегрирането на данни от съществуващите системи за наблюдение на морските пространства на Република България. Участват всички компетентни държавни институции с изградените ведомствени системи за наблюдение морските пространства на Република България, координатор е Изпълнителна агенция „Морска администрация“. \r\nС участието си в проекта InBulMarS и получаване на данни от съществуващите национални системи за наблюдение на морските пространства, ГДГП ще надгради възможностите на изградената Интегрирана система за наблюдение на морските пространства “Синя граница”. Това ще подобри осъществяваното гранично наблюдение на морските пространства на Република България. Същевременно ще се повиши и капацитетът на дирекцията за изграждане и визуализиране на обобщената картина на морската обстановка, ситуационната осведоменост в реално време и повишаване на ефективността при морско търсене и спасяване. Изпълнението на проекта ще подобри взаимодействието и осъществявания обмен на информация в реално време с другите компетентни органи, имащи отношение към сигурността на морското пространство.", "date": "2017-06-22", "title": "ГД \"Гранична полиция\" ще награди системата „Синя граница“ с участието си в проекта “Интегрирано наблюдение на българските морски пространства“"}
{"url": "http://www.focus-news.net/news/2017/06/22/2407769/zam-ministar-denitsa-nikolova-vavezhdaneto-na-merki-za-inteligentno-upravlenie-v-gradovete-bi-razreshilo-mnogo-ot-sashtestvuvashtite-problemi-v-tyah.html", "text": "България може да ползва опита на Холандия по отношение на развиването на  т. нар. „умни градове“ и прилагането на интелигенти системи за управлението им. Това заяви зам.-министърът на регионалното развитие и благоустройството Деница Николова по време на форум, посветен на темата, организиран от посолството на Холандия в България, съобщиха от пресцентъра на МРРБ. Тя отбеляза, че 70% от населението на Европа е съсредоточено в големите градове, което ги изправя пред сериозни предизвикателства, свързани с развитие на инфраструктурата и опазването на околната среда. „Устойчивото и интегрирано градско развитие е залегнало сред целите на ЕС и е тема, по която работим“, посочи Николова и допълни, че  по силата на приетия Пакт от Амстердам, градското развитие е определено като хоризонтален въпрос за всички секторни европейски политики. По думите й подобни форуми са изключително важни, за да може страните да са в течение с най-актуалните разработки в сферите на управлението на градовете, социалното сближаване, градската мобилност, качеството на градската среда и техническата инфраструктура. \r\nЗам.-министър Николова подчерта, че сред приоритетите на българското правителство е  постигането и поддържането на балансирано териториално развитие с водеща роля на  градовете, като мотори за икономическо развитие на регионите. „Отчитаме полицентричното развитие на територията като ключов фактор за постигане на целите, не само по отношение на териториалното сближаване, но и върху интегрираното градско развитие. Ето защо за внедряването на мерките ще е нужно продължаване на инвестиционния характер на Кохезионната политика и след 2020 г.“, посочи Николова. \r\nТя допълни, че за изпълнението на тази важна задача се разчита, както на средствата от фондовете на ЕС, така и на инвестициите от държавния бюджет.  Зам.-министър Николова напомни, че през програмния период 2007-2013 г. по линия на Оперативна програма „Регионално развитие“ са инвестирани над половин милиард лева за внедряване на интелигентни мерки в седемте най-големи български града - София, Пловдив, Бургас, Варна, Русе, Плевен и Стара Загора. В тях са изградени системи за мониторинг на трафика, които дават възможност за по-добро придвижване и оптимизиране системата на градския транспорт, намаляване на трафика, ограничаване на  произшествията и жертвите по пътищата. \r\nВ програмния период до 2020 г. страната ни ще инвестира още над 300 млн. лв. в проекти за управление на трафика в 39 града.  Този тип инвестиции са най-оптимални за развитието на градския транспорт.  Благоевград, Габрово, Враца, са сред градовете, които в настоящия момент ще изпълняват  проекти. Стартира и втора фаза за надграждане на проектите за градския транспорт в 7-те големи града. „Оптимизирането на градския транспорт търси ефекта за алтернативно придвижване на хората за сметка на автомобилите- стимулира се ползването на  градския транспорт и предвиждането с велосипеди. „Имаме още много какво да желаем по отношение на изграждането на  „интелигентните градове“, но съм уверена, че след няколко години методи, които изглеждат неприложими у нас към този момент ще се развият“, подчерта тя. По думите й освен в управление на трафика мерки могат да се прилагат и в домакинства по отношение пестенето на енергийни ресурси. \r\nПред журналисти зам.-министър Деница Николова посочи, че  74% от общия бюджет на ОП „Региони в растеж“ 2014-2020 г., който е от над 3 млрд. лв., е отворен за кандидатстване. Сключените договори са за около 58% от общия ресурс,  което е сериозен напредък. 12% от средствата са вече разплатени.  „До края на годината търсим възможности за отваряне на бюджета за кандидатстване на 100%“, заяви Николова и посочи, че забавяне има в проекта на Министерството на здравеопазването за модернизиране на спешната помощ, както и проекта за социални дневни центрове за деинституционализация на възрастните хора, който е към общините.  Има възможност до края на годината да достигнем договаряне на 70% от бюджета на оперативната програма“, посочи Николова.", "date": "2017-06-22", "title": "Зам.-министър Деница Николова: Въвеждането на мерки за интелигентно управление в градовете би разрешило много от съществуващите проблеми в тях"}
{"url": "http://www.focus-news.net/news/2017/06/22/2407770/kurir-makedoniya-spored-makedonskiya-istorik-aleksandar-stoychev-nyama-nito-edin-fakt-che-balgariya-e-dala-nyakakav-prinos-za-makedonskata-vaorazhena-borba.html", "text": "Македонския историк Александър Стойчев заяви, че в миналото Македония е имала предложения за общо честване на Илинден, но според него „така не може, няма нито един факт, в който се посочва, че Българската държава през 1903 г. е дала някакъв принос за македонската въоръжена борба“, цитира думите му  македонската медия “Курир“.\r\nТой добави, че фактите за този период сочат нещо напълно противоположно.\r\n„Решението от януари 1903 на Солунския конгрес на Македонската революционна организация да се вдигне въоръжено въстание е разбрано от консулите на великите сили в Солун и те веднага са реагирали, особено в Русия, която поставила условието България в никакъв случай да не дава подкрепа на революционерите в Македония, защото, ако направят така, Русия е щяла да го приеме като атака срещу своята политика“, сочи Стойчев. Виктор Турмаков", "date": "2017-06-22", "title": "„Курир“ (Македония)  : Според македонския историк Александър Стойчев „Няма нито един факт, че България е дала някакъв принос за македонската въоръжена борба“"}
{"url": "http://www.focus-news.net/news/2017/06/22/2407772/puls-24-makedonski-istorik-ostro-se-protivopostavi-na-sporazumenieto-za-dobrosasedstvo-mezhdu-skopie-i-makedoniya.html", "text": "По време на вчерашното си гостуване в предаването „Анализа“ университетският преподавател по история Теодор Чепреганов остро се противопостави на Споразумението за добросъседство, което беше договорено и предстои да бъде подписано от Македония и България, предава „Пулс 24“. \r\nПрофесор Чепреганов представи исторически факти, които според него са спорни и поради това македонската страна не трябва да отстъпва при разговорите за подписването на споразумението. Преподавателят също така изтъкна, че досега е имало няколко инициативи за договор за общо честване на исторически дати с България, но  те не са били успешни.  Мария Динкова", "date": "2017-06-22", "title": "„Пулс 24“: Македонски историк остро се противопостави на Споразумението за добросъседство между Скопие и Македония"}
{"url": "http://www.focus-news.net/news/2017/06/22/2407774/sport-martin-chilich-se-klasira-za-chetvartfinalite-na-tenis-turnira-v-kuins.html", "text": "Хърватинът Марин Чилич надделя над американеца Стефан Козлов с 6:0, 6:4 в мач от осминафиналите на тенис турнира на трева в Куинс. Чилич с лекота отстрани своя съперник, като срещата продължи едва 64 минути. \r\nС тази победа хърватинът се класира за четвъртфиналите, където ще се изправи срещу Доналд Йънг от САЩ.", "date": "2017-06-22", "title": "Спорт: Мартин Чилич се класира за четвъртфиналите на тенис турнира в Куинс"}
{"url": "http://www.focus-news.net/news/2017/06/22/2407773/blagoevgrad-zdravnite-mediatori-na-obshtinata-prodalzhavat-da-besedvat-s-detsa-za-lichnata-higiena.html", "text": "Здравни медиатори от Община Благоевград продължават да провеждат здравно-образователни беседи с деца. Това съобщиха от пресцентъра на Община Благоевград. Инициативата се организира от здравните и образователните медиатори към Община Благоевград, съвместно с РЗИ – Благоевград и Националната мрежа на здравните медиатори. Специалистите запознаха повече от 30 деца и техните родители с опасности, които се крият в домашните любимци и необходимостта от спазване на лична хигиена. Под формата на забавни игри, част от които бяха проведени на парк „Бачиново“, а други в ДГ №11 „Здравец“, медиаторите поднесоха и информация как да се разпознаят симптомите при заразяване с паразити. \r\nЦелта на срещите с децата по здравно-образователни теми е да ги информира и по този начин предпази от заболявания.", "date": "2017-06-22", "title": "Благоевград: Здравните медиатори на Общината продължават да беседват с деца за личната хигиена"}
{"url": "http://www.focus-news.net/news/2017/06/22/2407775/republika-makedoniya-kade-vidya-zoran-zaev-natsionalizam-i-omraza-v-makedonskata-politika-kam-saseditei.html", "text": "Македонският министър-председател Зоран Заев от София заяви, че Македония затваря една глава от историята на национализъм на омразата. Сега в Скопие той  дължи обяснение пред македонския народ къде е видял национализъм  и омраза в поведението на Македония, за да се обръща  страница?, пита македонското издание  “Република“.\r\n„Дали национализъм и омраза е защитата на македонския език, история, македонците, особено в региона? Чия омраза вижда Заев в отричането на македонския език, македонския народ, македонската идентичност от София и Атина? Чии са омразата и национализмът с непризнаването на македонския паспорт, регистрационни табели, нападенията срещу македонците? Чий президент е Росен Плевнелиев, който провеждаше политика, че \"македонизмът\" няма място ЕС? Чий е национализмът, когато българските учени не признават македонската нация преди 1944 г.? Чии е омразата и национализмът, когато се изисква изменение учебници, а най-големият противник на македонското пред българските медии се радва, че македонските деца ще учат българската история? Дали е национализъм  искането на симетрия в така наречения договор за добросъседство, в който България изисква изключителност върху македонската история, но и намеса във вътрешните работи на друга държава?“, пита медията в материала си. \r\n„Заев забравя, че в опит за преодоляване на проблема и омекотяване на българската омраза и национализъм, до сега са проведени най-малко шест срещи на работните групи между Македония и България, проведени са и съвместни правителствени заседания, заседания на МАНУ и БАН, където бяха предложени дори и общи тържества със София“, пише в материала. \r\n„Затова Заев трябва да обясни дали със съобщението си за затварянето на главата се присъединява към българите и гърците с непризнаването на македонския народ, език, история, уникалност? Заев е съгласен, че македонците са изкуствено „творение“  от 1944 г. на сръбските комунисти  със сталинистки метод за изтриване на българското от тях? Дали Заев е съгласен учебниците да се адаптират според Божидар Димитров и македончетата да учат българската история? Дали Заев приключи главата на македонизма и започна процес на създаване на втора българска държава? Дали Заев се отказва от македонската диаспора и македонците в региона? Дали Заев  отстъпва изключително право на София да се намесва във вътрешните работи на Македония?“, сочи изданието \r\n„И най-важният въпрос, не  ги ли предаде Заев Илинденци на София?“, е последният от серията въпроси на изданието.\r\n„Македонската, но и регионалната общественост искат отговори на всички тези въпроси, разбира се, заедно с целия текст на договора за добросъседство, преди той да бъде подписан“, заключва медията. Виктор Турмаков", "date": "2017-06-22", "title": "„Република“ (Македония): Къде видя Зоран Заев национализъм и омраза в македонската политика към съседите?"}
{"url": "http://www.focus-news.net/news/2017/06/22/2407771/kurir-makedoniya-prilepchanka-izleze-s-potresavasht-statut-za-stradaniyata-na-semeystvoto-y-ot-balgarskiya-okupator.html", "text": "Министър-председателите на Македония и на България вчера в София обявиха съвместеното честване на „общата история“, която двете страни имат. Заев и Борисов обявиха за подписването на договор за добросъседство на Илинден и съвместно поклонение  пред паметници в двете страни. Акт, който Заев вече направи с поклонението пред паметника на цар Самуил в София, на който пише „Самуил, цар на България“, предаде македонската медия „Курир“.\r\n„Последва бурна реакция от македонската общественост. Македонците си спомнят престъпленията на българския окупатор в  Македония и публикува част от трагичните съдби на своите предци, които са били измъчвани, разстреляни, изнасилени ...“, съобщава изданието \r\nПрилепчанката Лидия Димоска обяви на своя профил в социалната мрежа „Фейсбук“ за една съдбата, на нейните баба и дядо.\r\n-ПРЕМИЕРЕ З.ЗАЕВ, ТРЯБВА ли да прославя мъченията на дядо ми, смъртта на другия дядо и изнасилването на петте баби в дома им от българите, заедно с тях? Дядо ми … Моята гордост ..\r\nГорд съм, че имам дядо, пожертвал  живота си от любов към родината …\r\nЧист късмет е, че е останал жив, докато животът на стотици бойци е гаснал около него …\r\nДедите ни са били измъчвани, бити, унижавани, убивани от родителите, дедите и прадедите, роднини на тези, с които Заев иска да празнуваме заедно … Бабите ни са били изнасилени, бити…Кръв е била проливана в страната , сега да се позволи на един глупак и продадена душа като Заев да прави търговия с нея. Не сме нито българи, НИТО албанци, нито гърци  ... МАКЕДОНЦИ СМЕ !!!“ пише в статута на въпросната дама на нейния профил в социалната мрежа „Фейсбук“.  Виктор Турмаков", "date": "2017-06-22", "title": "„Курир“ (Македония): Прилепчанка излезе с потресаващ статут за „страданията на семейството й от българския окупатор“"}
{"url": "http://www.focus-news.net/news/2017/06/22/2407777/zapochva-savmestnata-balgaro-amerikanska-podgotovka-trakiysko-lyato-2017.html", "text": "Съвместната българо-американска подготовка „Тракийско лято – 2017“ се провежда от 22 до 25 юни 2017 г. в района на град Пловдив. Това съобщиха от пресцентъра на Министерството на отбраната. От българска страна участват формирования от 68-ма бригада „Специални сили“ и Военноморските сили, както и личен състав от Министерството на отбраната и структурите на пряко подчинение на министъра на отбраната, Сухопътните войски и Военновъздушните сили. От американска страна в подготовката участват транспортни самолети С-130 J „Херкулес“ и до 50 американски военнослужещи.\r\nПо време на подготовката ще се отработват задължителни елементи от подготовката на 68-ма бригада „Специални сили“, включително дневни и нощни парашутни скокове от самолети С-130 J „Херкулес“. Американските екипажи ще извършват тактически полети на малка височина, превоз на войски и товари, стоварване на тактически въздушни десанти и доставка на хуманитарна помощ за бедстващо население.\r\nПровеждането на съвместната българо-американска подготовка „Тракийско лято – 2017” ще допринесе за усъвършенстване на оперативните способности на подразделенията от декларираните за участие в мисии формирования. Българските военнослужещи ще подобрят тактическите си умения и ще обменят опит по изпълнението на задачи, техники и процедури, с цел подобряване на оперативната съвместимост по стандартите на Алианса.", "date": "2017-06-22", "title": "Започва съвместната българо-американска подготовка „Тракийско лято – 2017“"}
{"url": "http://www.focus-news.net/news/2017/06/22/2407778/plovdiv-dva-tezhkotovarni-avtomobila-sa-se-sblaskali-na-avtomagistrala-trakiya-v-rayona-na-selo-belozem-dvizhenieto-v-posoka-burgas-se-izvarshva-samo-v-izprevarvashtata-lenta.html", "text": "Около 16.20 часа днес в ОДМВР – Пловдив постъпила информация за пътен инцидент в района на 154-ти километър на автомагистрала “Тракия”, по посока Бургас. Това съобщиха от пресцентъра на МВР. Според първоначалните данни, два тежкотоварни автомобила са се сблъскали странично и единият от тях пропаднал  извън пътя. Няма пострадали хора. На място е екип на сектор “Пътна полиция”.  Изчаква се специализирана техника, с която да бъдат изместени моторните превозни средства. До приключване на работата движението в посока Бургас се извършва единствено по изпреварващата лента. Служителите на реда напомнят на водачите да шофират внимателно в участъка на катастрофата.", "date": "2017-06-22", "title": "Пловдив: Два тежкотоварни автомобила са се сблъскали на автомагистрала “Тракия”, в района на село Белозем, движението в посока Бургас се извършва само в изпреварващата лента"}
{"url": "http://www.focus-news.net/news/2017/06/22/2407761/afp-marin-lyo-pen-shte-se-sreshtne-sas-sadii-otnosno-obvineniyata-za-zloupotreba-s-evropeyskite-fondove.html", "text": "Лидерът на крайнодесните във Франция Марин льо Пен заяви пред AFP, че ще се срещне с разследващите магистрати във връзка с твърденията, че нейната партия е злоупотребила с фондовете на Европейския парламент, за да плаща на служители във Франция. \r\n„Срещата вече е насрочена“, коментира льо Пен, която отказа да отговори на други въпроси във връзка с обвиненията, повдигнати по време на президентската кампания. Освен това тя не пожела да уточни кога точно ще се проведат разговорите.  Мария Динкова", "date": "2017-06-22", "title": "AFP: Марин льо Пен ще се срещне със съдии относно обвиненията за злоупотреба с европейските фондове"}
{"url": "http://www.focus-news.net/news/2017/06/22/2407781/reuters-emanyuel-makron-e-naredil-na-frenskite-vlasti-da-pokazvat-poveche-chovechnost-spryamo-migrantite.html", "text": "Френският президент Еманюел Макрон е инструктирал местните служители да показват повече хуманност спрямо мигрантите, заяви в четвъртък говорителят на правителството, предава Reuters. Този коментар беше направен, след като организация за защита правата на човека заяви, че държавата носи отговорност за нечовешките условия, с които се сблъскват бежанците в региона на Кале. \r\n„Префектите са дали инструкции за това да бъде показвана по-голяма гъвкавост и по-конкретно повече хуманност“, подчерта говорителят на кабинета Кристоф Кастанер. \r\n„Ние не можем да се отнасяме към жените и мъжете все едно те са само номера“, уточни Кастанер. Той допълни, че реформирането на процеса за приемане на бежанци във Франция е приоритетно за новия президент Еманюел Макрон.   Мария Динкова", "date": "2017-06-22", "title": "Reuters: Еманюел Макрон е наредил на френските власти да показват повече човечност спрямо мигрантите"}
{"url": "http://www.focus-news.net/news/2017/06/22/2407780/veliko-tarnovo-tsentar-za-lechenie-na-onkozabolyavaniya-s-protonna-terapiya-shte-bade-izgraden-v-grada.html", "text": "Център за лечение на онкозаболявания с протонна терапия ще бъде изграден във Велико Търново. Възможностите това да се случи бяха обсъдени по време на среща на кмета на Велико Търново инж. Даниел Панов с посланика на Чехия в България Н. Пр. Душан Щраух, предаде репортер на Радио „Фокус“ – Велико Търново. Чешкият посланик у нас посочи, че тяхна компания работи усилено в тази областта. Още преди четири години Панов е посетил Чехия, където за проведени разговори за евентуално изграждане на подобен център или в България. По думите му това ще е единственият център за лечение на онкологични заболявания с протонна терапия в света. \r\nТази терапия е изключително прецизна, а резултатът при определен вид заболявания е от 90 до 100% успешно лечение. „Протонната терапия позволява по-добро лъчелечение върху части, върху които другите апарати не могат да въздействат. Тя дава възможност да се лекуват пациенти, които иначе не биха имали шанс при другите видове апарати, макар също  с много високи качества на технологията и много висока прецизност. Апаратът е различен. По принцип ние работим с гама-лъчи, с рентгенова дълбока терапия, и повърхностна рентгенова терапия, с електрони и фотони и Брахитерапия, но никой в страната не работи с протонна терапия. Това ще е една добра перспектива за онкологично болните, тъй като ние сме град в център на страната и достъпът ще е по-удобен. Това ще е една изключителна инвестиция“, посочи д-р Мария Рачева, управител на  Комплексния онкологичен център във Велико Търново.\r\nНадежда КРЪСТЕВА", "date": "2017-06-22", "title": "Велико Търново: Център за лечение на онкозаболявания с протонна терапия ще бъде изграден в града"}
{"url": "http://www.focus-news.net/news/2017/06/22/2407776/vidin-sled-ednomesechno-razsledvane-okrazhnata-prokuratura-predade-na-sad-mazh-za-ubiystvo-na-3-godishno-dete.html", "text": "Днес, 22 юни 2017 г. Окръжна прокуратура – Видин внесе в Окръжен съд-Видин обвинителен акт срещу Николай Шанков, който на 5 май 2017 г. в с. Слана бара, обл. Видин, чрез нанасяне на побой умишлено умъртвил 3-годишната Аксиния. Д. В. Николай Шанков е с мярка за неотклонение“ Задържане под стража“. Това съобщиха от пресцентъра на Прокуратурата. Шанков е осъждан за извършени престъпления от общ характер, като на 21.03.2017 г. бил условно предсрочно освободен от последното му наложено ефективно наказание лишаване от свобода. \r\nСлед като бил освободен от затвора, Шанков се завърнал при майката на тригодишната Аксиния, с която живеел на семейни начала в стопанския двор на с. Слана бара. Двамата работели в кравеферма в с. Слана бара. \r\nНа 5 май .2017 г. майката на тригодишното дете отвело кравите на паша, а в стопанския двор останали две от децата й, едното от които пострадалото дете Аксиния. \r\nСлед като Шанков се върнал на работа и влязъл в стаята, където живеели в стопанския двор, Аксиния се разплакала, което ядосало Шанков, тъй като искал да спи. Шанков казвал на детето да спре, но то продължавало да плаче. Тогава Шанков започнал да му нанася удари с ръце по главата и тялото, съблякъл детето чисто голо и го ударил с желязна тръба по главата. Детето паднало на земята, а Шанков продължил да му нанася удари с ръце и крака, докато детето спряло да диша и да реагира. \r\nСъдебно медицинската експертиза е установила, че тригодишното дете е починало в резултат на нанесения му жесток побой от Шанков. \r\nПредстои Окръжен съд – Видин да насрочи разглеждането на делото.", "date": "2017-06-22", "title": "Видин: След едномесечно разследване Окръжната прокуратура предаде на съд мъж за убийство на 3-годишно дете"}
{"url": "http://www.focus-news.net/news/2017/06/22/2407767/angela-merkel-badeshteto-na-es-e-po-vazhno-ot-pregovorite-za-brekzit.html", "text": "В четвъртък германският канцлер Ангела Меркел заяви, че бъдещето на Европейския съюз е с приоритет пред преговорите за Брекзит, като така отхвърли плановете на британския премиер Тереза Мей да повдигне въпроса за напускането на Великобритания по време на срещата на върха в Брюксел, предава AFP. \r\n„За мен бъдещето на (оставащите) 27 държави членки е по-важно от преговорите за излизането на Великобритания“, подчерта Меркел, най-влиятелният европейски лидер.  Мария Динкова", "date": "2017-06-22", "title": "Ангела Меркел: Бъдещето на ЕС е по-важно от преговорите за Брекзит"}
{"url": "http://www.focus-news.net/news/2017/06/22/2407784/obshtina-vratsa-obsazhda-ideyata-za-vazstanovyavaneto-na-lifta-i-planira-da-obnovi-pluvniya-baseyn-pri-dolnata-liftova-stantsiya.html", "text": "Община Враца обсъжда идеята за възстановяването на лифта и планира да обнови плувния басейн при долната лифтова станция. Това съобщи за Агенция „Фокус“ кметът на града Калин Каменов. „Обсъжда се такава идея. Все пак част от лифта е частна собственост, така че това е въпрос и на по-сериозен и задълбочен разговор“, коментира Каменов. \r\nТой уточни, че в момента се подготвя проект за възстановяването на плувния басейн, който се намира при долната лифтова станция. „Все пак обаче е въпрос на частна инвестиция по отношение на лифта и неговото възстановяване“, каза още Калин Каменов.\r\nЛюба АЛЕКСИЕВА", "date": "2017-06-22", "title": "Община Враца обсъжда идеята за възстановяването на лифта и планира да обнови плувния басейн при долната лифтова станция"}
{"url": "http://www.focus-news.net/news/2017/06/22/2407765/makedoniya-bivshiyat-ministar-na-vatreshnite-raboti-na-makedoniya-gordana-yankulovska-s-mahlenski-ezik-rugae-v-twitter-premiera-zaev-za-vizitata-v-sofiya.html", "text": "Бившият министър на вътрешните работи на Македония, Гордана Янкуловска, станала скандално известна с покупката на специален автомобил за Никола Груевски и разследвана по делото за незаконно подслушване, наруга с махленски език настоящия премиер Заев в профила си в Тwitter за поведението му в София.\r\n\"Црпнатиот урива рекорди! Уште на првата посета во странство @Zoran_Zaev го надмина и ЉуБчо-декларираниот Б'лгарин. За тоа што сам им го понуди и за сите глупости што ги истресе @Zoran_Zaev и во златна кочија на раце ќе го носат \"(Взетият от калта събаря рекорди! Още при първото си посещение в чужбина Заев надмина и Любчо - декларираният българин. Затова, което сам им предложи и за всички глупости, които изтресе и в златна кочия на ръце ще го носят.) \r\nПревод и редакция: Весела Петрова", "date": "2017-06-22", "title": "Македония: Бившият министър на вътрешните работи на Македония Гордана Янкуловска с махленски език ругае в Тwitter премиера Заев за визитата в София"}
{"url": "http://www.focus-news.net/news/2017/06/22/2407788/zhoze-kareyra-espou-balgariya-izpalnyava-dobre-angazhimentite-si-po-opazvane-na-vanshnata-granitsa-na-es-situatsiyata-s-migratsionniya-natisk-e-znachitelno-podobrena.html", "text": "България е натоварена с голяма отговорност да опазва външна граница на ЕС и изпълнява добре ангажиментите си. От докладите, които получаваме редовно, е видно, че ситуацията с миграционния натиск е значително подобрена. Това каза изпълнителният директор на Европейската служба за подкрепа в областта на убежището (ЕСПОУ) Жозе Карейра по време на работна среща в МВР, съобщиха от министерството.\r\nЗаместник-министър Красимир Ципов благодари за  подкрепата, оказвана от ЕСПОУ от 2015 г., когато бе сключен План за сътрудничество, до момента. Двете страни обсъдиха възможностите за още по-интензивно взаимодействие в контекста на предстоящото българско председателство на ЕС. \r\nВ срещата участваха директорите на Главна дирекция „Гранична полиция“ и дирекциите „Миграция“, „Европейски съюз и международно сътрудничество“ и „Международни проекти“ в МВР, както и председателят на Държавната агенция за бежанците.", "date": "2017-06-22", "title": "Жозе Карейра, ЕСПОУ: България изпълнява добре ангажиментите си по опазване на външната граница на ЕС, ситуацията с миграционния натиск е значително подобрена"}
{"url": "http://www.focus-news.net/news/2017/06/22/2407779/premierat-boyko-borisov-nay-pragmatichnoto-reshenie-na-tema-otbrana-e-kolektivno-chlenstvo-na-es-v-nato.html", "text": "За мен най-прагматичното решение на тема отбрана е колективно членство на ЕС в НАТО. Това каза пред журналисти премиерът Бойко Борисов, който участва редовното заседание на Европейския съвет, предаде репортер на Агенция „Фокус“. „Имаме ангажимент към НАТО за 2% към 2020 и някоя година. За мен най-прагматичното решение на тема отбрана е колективно членство на ЕС в НАТО. Тогава като колективно членство, с парите, с които разполагат всички държави, да преценим на кой му трябват повече самолети, кораби. В зависимост от това, както ние сме на Черно море, ни трябват повече кораби или сухопътни войски. Така мисля, че пъти пъти ще излезе по-евтино, отколкото това милитаризиране в момента, в което само милиарди трябва да се изсипят само от България, камо ли за целия ЕС“, коментира Борисов. „На фона на това, че всички искаме да се повишат парите и в пенсионните системи, да се повишат доходите, инфраструктурата за свързаност. То или едното, или другото може да стане. Двете заедно няма как да станат. Ние по-старото поколение сме живели в условията на надпревара във въоръжаването. Тогава между Изтока и Запада, Варшавския договор и НАТО имаше зверска надпревара във въоръжаването. И тогава дори и ютиите си спомняхте какви бяха. Всичко се даваше  за ракети, самолети, артилерия, а хората живееха по един изключително лош начин. Ние не сме го забравили. Спомняте си как изглеждаше един „Москвич“ или „Мерцедес“, или как изглеждаше телевизор „Опера“ или „Филипс“. Това е било само преди 27 години, не преди 100“, добави премиерът.  \r\nЗа изслушването на българския кандидат за еврокомисар Мария Габриел, Борисов коментира, че всички го поздравяват за представянето й. „Да изчакаме решението на парламента, но всички колеги от много политически семейства казаха, че е прекрасно представянето й. Какво мислят социалистите в България, си е тяхна работа“, посочи още той.", "date": "2017-06-22", "title": "Премиерът Бойко Борисов: Най-прагматичното решение на тема отбрана е колективно членство на ЕС в НАТО"}
{"url": "http://www.focus-news.net/news/2017/06/22/2407790/sofiya-shofyor-na-avtobus-ot-gradskiya-transport-e-bil-napadnat-ot-25-godishen-mazh.html", "text": "Столични криминалисти задържаха 25-годишен мъж за нападение над шофьор на автобус от градския транспорт. Това съобщиха от пресцентъра на МВР. Сигналът за инцидента е получен в полицията към 15.30 часа. По първоначална информация, водач на автобус направил забележка на пътник за арогантното му поведение. В отговор, непознатият нападнал и ударил със стъклена бутилка 27-годишния шофьор. Инцидентът е станал в района на бул. „Тодор Каблешков“ и ул. „Луи Айер“. Пострадалият е откаран в болница за оказване на медицинска помощ. \r\nВ резултат на предприетите светкавични заградителни действия служители от Четвърто РУ задържали 25-годишния нападател. На криминално проявения мъж е наложена полицейска мярка за задържане за срок до 24 часа. \r\nРаботата по документирането на случая продължава, предстои доклад в прокуратурата.", "date": "2017-06-22", "title": "София: Шофьор на автобус от градския транспорт е бил нападнат от 25-годишен мъж"}
{"url": "http://www.focus-news.net/news/2017/06/22/2407787/premierat-boyko-borisov-za-brezit-edin-razvod-nikoga-ne-e-dobar-i-za-dvete-strani.html", "text": "Един развод никога не е добър и за двете страни. Това каза пред журналисти в Брюксел премиерът Бойко Борисов, който участва в редовното заседание на Европейския съвет във връзка с излизането на Великобритания от Европейския съюз, предаде репортер на Агенция „Фокус“. „Колкото повече идва Брекзит, толкова ми се иска да не се случва. Вече колко време само си говорим за това, но реално според мен никой не си го представя как ще стане и какви поражения може да донесе и за Великобритания и за Европейския съюз“, коментира още премиерът. \r\nОтносно критериите за преместване на Европейската агенция по лекарствата и Европейския банков орган и това дали България има претенции за двете агенции, Борисов заяви, че иска да е равностойно състезанието и да не се слагат условия, които да предопределят избора. Попитан дали има ли конкретни идеи с оглед на това, че Франция например предлага да бъдат преместени в Лион и Париж, премиерът уточни, че нашите предложения могат да са София и Пловдив. „Способни сме. Ние ще се борим и за двете. Зависи как ще бъдат поставени критериите. Ако няма предварителни условия, които да ни изключат от тази възможност, мисля, че можем да се преборим“, каза още Бойко Борисов.", "date": "2017-06-22", "title": "Премиерът Бойко Борисов за Брезит: Един развод никога не е добър и за двете страни"}
{"url": "http://www.focus-news.net/news/2017/06/22/2407786/plovdiv-v-karlovo-zapochna-natsionalna-nauchna-konferentsiya-za-vasil-levski.html", "text": "В Карлово започна Национална научна конференция „Васил Левски и Вътрешната революционна организация в борбата за национално освобождение“, посветена на 180 годишнината от рождението на Апостола на свободата. Това съобщиха от пресцентъра на Община Карлово. Директорът на Национален музей „Васил Левски“ Дора Чаушева откри конференцията, която се провежда в зала „Васил Караиванов“ на община Карлово. Заместник-кметът на общината Антон Минев приветства всички участници и гости на конференцията и изрази своето очакване на нея да бъдат изнесени нови, интересни факти за живота и делото на Апостола на свободата. По предложение на заместник-председателя на фондация „Васил Левски“ и заместник-кмет на община Карлово Стойо Карагенски, конференцията започна с минута мълчание в знак на почит към проф. Иван Стоянов – историк, изследовател и автор на редица научни трудове за Васил Левски, носител на наградата на Карлово за 2017 година, дългогодишен председател на фондация „Васил Левски“.\r\nНаучната конференция се ръководи от проф. Пламен Митев, който благодари на община Карлово за домакинството и на всички организатори - Министерство на културата, НМ „Васил Левски“, ИИИ при БАН и фондация „Васил Левски“ за провеждането на конференцията. Научният форум ще протече в рамките на два дни. Ще бъдат изнесени 41 научни доклада от изтъкнати учени, преподаватели, музейни работници и специалисти.  Приветствие към участниците в конференцията бе поднесено от името на председателя на сдружение „Български музеи“ Борис Хаджийски. Пред присъстващите бе представена инициативата на ученици от СУ „Христо Проданов“ Карлово за издадена книжка „180 причини да се гордеем, че сме карловци“ и кръгова диаграма с дати и значими събития от живота на Васил Левски, реализирани по спечелен проект от училището.\r\nВторият ден от конференцията ще се проведе в НМ „Васил Левски“. \r\nНаучната конференция е една от най-значимите прояви, включени в националната програма, посветена на 180 години от рождението на Васил Левски.", "date": "2017-06-22", "title": "Пловдив: В Карлово започна Национална научна конференция за Васил Левски"}
{"url": "http://www.focus-news.net/news/2017/06/22/2407783/republika-makedoniya-zoran-zaev-otnema-silata-na-makedonskiya-narod.html", "text": "Македонският писател и журналист Алдо Климан излезе с коментар за посещението на министър-председателя Зоран Заев в София, публикуван  „Република“.\r\n\"Незаконното  се прави веднага, за законното е необходимо време“, сочи Хенри Кисинджър, С истерични и проблемни ходове на безумник, Зоран Заев стана най-големият и най-мизерен предател в македонската история. Убедително ни показва по какъв начин безпардонно отнема силата на народа, защото няма вътрешнополитическа и международна кутията на Пандора, което той да не се отвори, за да пусне на свобода разбеснялото се антимакедонско зло“, сочи авторът.\r\n„Медиите споменават сто дни на неговото правителство. Но със своята неустоима политическа лудост Македония и македонският народ пред себе си вече нямат нито това време, защото неговото правителство очевидно изобщо не е правителство, а хетерогенна и изключително аморфна криминално-политическа организация за унищожаване на Македония“, смята Климан.\r\n„Зоран Заев е Нерон на Македония, на македонския народ, на македонската история, на културата, на македонския език и македонското име. С всяка нова минутка опустошителното действие на неговата политическа шизофрения опожарява и изгаря всичко, което ни държеше заедно под един общ покрив като македонска нация, трудно създавана в продължение на векове от нашите най-големите, най-умни и и най-храбри синове и дъщери, и съвсем отменя тяхната голяма историческа роля и незабравима лична жертва“, сочи авторът.\r\n„ И Гърция, и България, и Албания само чакаха такъв хитрец! Разбира се, те веднага си показаха известните червени линии: да няма Македония, да няма македонския народ, да няма македонски език, да ни няма нас. Само за две-три седмици управление Зоран Заев и даде пълна легитимност на великоалбанската идея в Македония и, постави Талат Джафери за председател на македонския парламент, напълни си коварното правителство с агенти на завоевателската велико албанска идея, чиято крайна и ясно и недвусмислено изразена цел е напълно да предефинира, раздели  и унищожи на Македония“, смята Климан.\r\n„Само за две-три седмици управление Зоран Заев със своите изявления и абсурдни ходове с неизмерима политическа тежест и широкообхватни международни последици в ущърб на Македония и македонския народ, съвсем отмени хилядагодишната македонска история, мъчително и с безбройни жертви създавана и достойно през вековете пазена в лоното на народа като нещо свещеното“, продължава той.\r\n„Само за две-три седмици управление той хвърли в калта голямата македонска национална епопея, Илинденското въстание и насред София им връчи на българите, и по- точно на Бойко Борисов, най-големия противник и отрицател  на македонското име. Само за две-три седмици управление Зоран Заев разгласи и свиква търг за разграбване на македонските територии и за преименуване на недосегаемото конституционното име на Република Македония“, смята Климан.\r\n„Само за две-три прокълнати седмици владеене този безумник до болка унизи и македонския народ пред  Балканите, пред Европа и пред целия свят.\r\nЗоран Заев, господа, не е нормален. Той трябва спешно и без забавяне да бъде отстранен от поста министър-председател на Република Македония!“, призовава писателят. Виктор Турмаков", "date": "2017-06-22", "title": "„Република“ (Македония): Зоран Заев отнема силата на македонския народ"}
{"url": "http://www.focus-news.net/news/2017/06/22/2407794/tochka-makedoniya-spored-omo-ilinden-maltsinstvata-tryabva-da-badat-most-na-priyatelstvo.html", "text": "ОМО \"Илинден\" - ПИРИН, във връзка със срещата в София на премиерите на Македония и България, съобщи, че винаги и искрено е подкрепяла създаването  на добросъседство между двете страни на равноправна, принципна и приятелска основа, но че за траен и успешен нов договор за добросъседство освен посочените принципи трябва да бъдат включени и въпросите за македонското малцинство в България и за българското в Македония, предаде македонската медия   „Точка“.\r\n„ОМО \"Илинден\" -ПИРИН смята, че правата на тези две общности трябва да се регулират на базата на международните норми за правата на малцинствата (Рамкова конвенция за защита на правата на националните малцинства). С това, според тях, малцинствата от повод за конфликти и недоверие ще се превърнат в мост за приятелство.\r\n\"Приветстваме подкрепата, която България  обещава на Македония. Същевременно напомняме, че това е нещо, което е нормално между съседи, но представлява и връщане на големия приятелски жест, на безусловната зелена светлина, която Македония даде на България по време на кандидатурата ѝ за членство в ЕС. В такъв смисъл подкрепата от страна на България също трябва да бъде безусловна \", се казва в изявлението.\r\n\"В тази посока много добре звучи посланието на Бойко Борисов, историята да се остави на историците, но за съжаление не виждаме това да се прави в България по отношение на Македония и македонците. Надяваме се, че вече има искрено желание това положение да се промени и историята наистина да се остави на историците \", посочват от ОМО\" Илинден \"-ПИРИН.\r\nСъвместното честване на дати от историята, според тях, не е лоша идея, но организацията сочи, че  в условия на продължаващото открито отричане на македонската нация и малцинство от България общите чествания няма да бъде от полза, и няма да послужат с нищо за сближаването,  а само ще задълбочат разделението. Виктор Турмаков", "date": "2017-06-22", "title": "„Точка“ (Македония): Според Омо „Илинден“ малцинствата трябва да бъдат мост на приятелство"}
{"url": "http://www.focus-news.net/news/2017/06/22/2407782/premierat-boyko-borisov-platnoto-zatvaryane-na-granitsite-na-es-kakvito-i-usiliya-da-ni-struva-shte-e-v-pati-po-evtino-ot-tova-koeto-vposledstvie-se-sluchva-v-evropa.html", "text": "Продължавам, да считам, че плътното затваряне на границите на ЕС, каквито и усилия да ни струва, ще е в пъти по-евтино от това, което впоследствие се случва в Европа. Това каза пред журналисти в Брюксел премиерът Бойко Борисов, който участва в редовното заседание на Европейския съвет, предаде репортер на Агенция „Фокус“. „Явно е, че споразумението с Турция към момента работи и то ни дава големи предимства и в това отношение тя е наш партньор. Това ще ми бъде и изказването, защото докато ни е партньор Турция, огромната бежанска вълна все пак има един вал, пред който се спира“,  заяви премиерът. „Аз продължавам, да считам, че плътното затваряне на границите на ЕС, включително и на Средиземноморието, каквито и усилия да ни струва, ще е в пъти по-евтино от това, което в последствие се случва в Европа. Да може да се влиза само през официалните контролно-пропускателни пунктове. Второ това, което на времето се приемаше като ерес - моето настояване зоните за сигурност да се изтеглят извън ЕС, за да могат тези хора да си останат там. Дори да плащаме, ще  е в много пъти по-малко, отколкото на територията на Европа, целият ужас, който виждате в Брюксел – навсякъде армия, навсякъде бронирани камиони, в сърцето на Европа“, коментира още той.", "date": "2017-06-22", "title": "Премиерът Бойко Борисов: Плътното затваряне на границите на ЕС, каквито и усилия да ни струва, ще е в пъти по-евтино от това, което впоследствие се случва в Европа"}
{"url": "http://www.focus-news.net/news/2017/06/22/2407791/hurriyet-turtsiya-e-izpratila-voynitsi-i-voenni-prevozni-sredstva-v-katar.html", "text": "В четвъртък общо 23 турски войници и пет военни превозни средства са пристигнали в катарската столица Доха, пише турският вестник Hurriyet. \r\n„Трансферът на пет бронирани машини и 23 военнослужещи е бил завършен в 8 ч. на 22 юни 2017 г. в Доха. Той е част от процеса на разполагане на войски от въоръжените сили на Турция в Катар в рамките на споразумението между двете страни за обучаване и сътрудничество“, отбелязаха турските военни. \r\nНа 7 юни турският парламент ускори законодателната процедура за разполагането на военен персонал в базата в Катар. Това се случи два дни, след като Саудитска Арабия, Обединените арабски емирства, Бахрейн и Египет прекъснаха връзки с Доха, което е най-тежката дипломатическа криза в региона от години насам. \r\nТурската военна база в Катар в момента приема около 90 военнослужещи.  Мария Динкова", "date": "2017-06-22", "title": "Hurriyet: Турция е изпратила войници и военни превозни средства в Катар"}
{"url": "http://www.focus-news.net/news/2017/06/22/2407795/donald-tramp-ako-rusiya-se-e-namesvala-v-izborite-zashto-administratsiyata-na-obama-ne-ya-e-spryalai.html", "text": "В четвъртък американският президент Доналд Тръмп заяви, че не вярва Русия да се е намесвала в президентските избори през 2016 г., пише вестник The Hill. Освен това държавният глава изтъкна, че ако е имало участие на Москва, то Барак Обама е трябвало да го спре. \r\n„Впрочем, ако Русия работеше толкова усърдно за изборите през 2016 г., всичко това се случи при администрацията на Обама. Защо те не ги спряха?“, написа Тръмп в социалната мрежа „Туитър“. \r\nС този последен свой коментар американският президент още веднъж изрази несъгласието си с единодушното заключение на разузнаването, че Русия е опитала да повлия на изборните резултати.  Мария Динкова", "date": "2017-06-22", "title": "Доналд Тръмп: Ако Русия се е намесвала в изборите, защо администрацията на Обама не я е спряла?"}
{"url": "http://www.focus-news.net/news/2017/06/22/2407797/bozhidar-dimitrov-makedonskiyat-ezik-e-pismen-vid-na-balgarski-dialekt.html", "text": "Директорът на Националния исторически музей на България Божидар Димитров, най-големият антимакедонец в българското обществото, по повод на посещението на Зоран Заев в България, който се поклони пред паметника на Цар Самуил, на който пише: \"Цар Самуил, цар български \" заяви, че македонският език е диалект на българския и че Македония трябва да има име, в което няма да фигурира името на Македония, както всъщност искат гърците, коментира скопският вестник “Вечер“.\r\n„За езика, на който ще бъде подписан договорът, отдавна намерихме формула. За нас българите, за успокоение на съвестта. Македонският език е писмена форма на един български Вардарски диалект и това наистина е така“, посочи Димитров. \r\n„Гърците казаха, че никакво съставно име, в която фигурира името  Македония няма да бъде приемливо за тях. И са прави, защото това е част от тяхното историческо наследство. Антична Македония е част от гръцкия народ и гръцката държавност и тя изцяло се развива на територията на днешна Гърция, на една тясна ивица започваща  от Солун завършваща при албанските планини. Гърция няма да отстъпи“, е коментарът му относно въпроса с името. Виктор Турмаков", "date": "2017-06-22", "title": "Божидар Димитров: Македонският език е писмен вид на български диалект"}
{"url": "http://www.focus-news.net/news/2017/06/22/2407789/vmro-dpmne-zoran-zaev-v-balgariya-yarostno-udari-po-makedonskata-darzhava.html", "text": "В сутрешното заявление на македонската опозиционна партия ВМРО-ДПМНЕ се сочи, че министър-председателят Зоран Заев става сериозен риск за македонските национални интереси и по време на двудневното си посещение в България, яростно е ударил по македонската държава, предаде .\r\n\"Дали СДСМ и Зоран Заев смятат, че Република Македония няма своя собствена история? Нима македонската история няма значение на Зоран Заев, така че реши да заяви, че в македонските учебници ще бъде променено всичко, което не е в новия дух на сътрудничество между двете страни? ВМРО-ДПМНЕ е изключително обезпокоена от липсата на прозрачност и от лекотата, с която Заев подходи на един изключително сериозен въпрос, какъвто е сключването на договора с България \", съобщават от партията.\r\nОт ВМРО-ДПМНЕ смятат , че управляващата партия трябва да изясни проблемите, които смущават македонския народ след двудневното посещение на Зоран Заев в  България. Виктор Турмаков", "date": "2017-06-22", "title": "ВМРО-ДПМНЕ: Зоран Заев в България яростно удари по македонската държава"}
{"url": "http://www.focus-news.net/news/2017/06/22/2407799/blagoevgrad-obshtinata-se-otbelyazva-mezhdunarodniya-den-na-yogata.html", "text": "Община Благоевград ще отбележи Международния ден на йогата с богата програма, по време на която лицензирани инструктури ще представят различни техники. Ъова съобщиха от пресцентъра на Община Благоевград. Началото на събитието, което се провежда параллно в градове от цялата страна, ще бъде дадено в 09:30 часа на 24 юни в парк „Бачиново“. В инициативната, която е под егидата на Посолството на Индия в България. Може да се включи всеки желаещ, без възрастови ограничения. Необходимо е участниците са носят със себе си постелка. Първата практика, която ще бъде представена е класическа йога, фитбол, насочена към деца и бременни.Тя ще бъде представена от Силвия Митринска.В 10:00 часа йога техники ще бъдат показани от  Даниела Коцева – Асоциация Кундалини Йога България, която   Непосредствено след това Жулиета Караджова ще направи демонстрации по лечебна гимнастика. Програмата продължава с КТЦ „Живот без болка“ - Лечебна йога, пилатес, лечебна физкултура за деца и възрастни и гимнастика за бременни. В 11,30ч. Ирена Танчева – ще пресдстави  Хата йога, йога за деца, а Елена Самарджиева – Пилатес. Йога е система от физически, умствени и духовни практики, чиято цел е да се трансформират тялото и ума. Йога е една от шестте индуитски философски школи, която приема медитацията за основно средство за постигане на освобождението.", "date": "2017-06-22", "title": "Благоевград: Общината се отбелязва Международния ден на йогата"}
{"url": "http://www.focus-news.net/news/2017/06/22/2407800/predsedatelyat-na-narodnoto-sabranie-dimitar-glavchev-se-sreshtna-s-negovo-sveteyshestvo-balgarskiya-patriarh-neofit.html", "text": "Председателят на Народното събрание Димитър Главчев се срещна с Негово Светейшество Българския патриарх и Софийски митрополит Неофит. Това съобщиха от пресцентъра на Народното събрание. Срещата беше по покана на митрополитите от Светия Синод на Българската православна църква. В разговора участваха председателят на Комисията по вероизповеданията и правата на човека Красимир Велчев и председателят на Комисията по културата и медиите Вежди Рашидов. \r\nПредседателят на парламента отбеляза, че църквата през вековете винаги е била нашето духовно упование. Димитър Главчев добави, че добрите отношения и ползотворното взаимодействие между Светия Синод и законодателната институция отдавна са традиция. Ние ще положим всички усилия нашето отлично сътрудничество не само да продължи, но и да се задълбочи, подчерта още председателят на Народното събрание. \r\nПо време разговора бе потвърдено, че е важно и полезно парламентът и Българската православна църква да работят заедно за доброто и благоденствието на българския народ. \r\nОт страна на Светия Синод бяха поставени редица въпроси, за които да се търсят законодателни решения. Уточнено бе, че тяхното обсъждане ще продължи в ресорните парламентарни комисии с участието на представители на Синода. \r\nДимитър Главчев подари на Негово Светейшество патриарх Неофит почетен плакет на Народното събрание с лика на първия български екзарх – Антим Първи, председател на Учредителното народно събрание. \r\nПатриарх Неофит от своя страна подари на председателя на парламента Летопис на Българската православна църква.", "date": "2017-06-22", "title": "Председателят на Народното събрание Димитър Главчев се срещна с Негово Светейшество Българския патриарх Неофит"}
{"url": "http://www.focus-news.net/news/2017/06/22/2407801/sport-gerant-tomas-se-e-vazstanovil-sled-kontuziya-i-shte-uchastva-na-tur-dyo-frans.html", "text": "Герант Томас се е възстановил след контузията, която претърпя по време на Обиколката на Италия, предава BBC. Томас ще участва в британския професионален отбор по колоездене „Тим Скай“ на Тур дьо Франс, който ще се проведе следващия месец. \r\nСъстезанието започва в Дюселдорф, Германия на 1 юли и ще приключи на 23 юли.", "date": "2017-06-22", "title": "Спорт: Герант Томас се е възстановил след контузия и ще участва на Тур дьо Франс"}
{"url": "http://www.focus-news.net/news/2017/06/22/2407802/aktsenti-v-sutreshniya-blok-dobro-utro-balgariya-na-23-yuni.html", "text": "Парламентът прие на второ четене промени в Закона за движение по пътищата, премахващи знаците, обозначаващи камерите на пътя. Приети бяха и някои по-тежки мерки спрямо нарушителите. Доколко ефективни ще са те и ще спомогнат ли за намаляване инцидентите по пътя ще коментираме с експерта по пътна безопасност и бивш шеф на КАТ комисар Алекси Стратиев. \r\nСреща на върха се провежда между лидерите на ЕС в Брюксел. Важните теми около срещата, като и приоритетите, които България ще представи за председателството на Съвета на ЕС ще обсъдим с евродепутата от ГЕРБ/ЕНП Андрей Ковачев.\r\nОт кмета на Враца Калин Каменов ще научим подробности около предстоящия фолклорния фестивал „Леденика“. \r\nВ минутите след 09.00 часа ще ви запознаем с първото приложение в света, имащо за цел подобряване живота на хората, страдащи от далтонизъм. Какво точно представлява програмата и по какъв начин ще бъде в полза на нуждаещите се, ще разберем от Васил Альошин, който е един от нейните създатели. Колегата Ваня Николова от Радио „Фокус” – Пазарджик ще ни представи Празника на минералната вода, който ще се проведе в панагюрското село Баня.\r\nТези и още теми - в „Добро утро, България“ по адио „Фокус” от 06.00 до 10.00 часа, с водещ Виктория Месробович.", "date": "2017-06-22", "title": "Акценти в сутрешния блок „Добро утро, България“ на 23 юни"}
{"url": "http://www.focus-news.net/news/2017/06/22/2407792/republika-makedoniya-lyubcho-vzemi-zaev-i-se-premestete-v-blagoevgrad.html", "text": "Голяма част от историята е обща и в македонските учебници ще бъде променено това, което не е в новия дух на сътрудничество между Македония и България. Това бе заявено от македонският министър-председател Зоран Заев пред българските журналисти. Това изявление на Заев подкани политици, професори, журналисти да реагират със собствени статути в социалните мрежи, предаде македонската медия „Република“.\r\nЖурналистът  Йорданка Ивановски-Йоци пише, че Заев е излязъл по-голям любител на българската история дори и от  Любчо Георгиевски. \"Щял да променя учебници, били сме имали обща история, били сме същия народ с българите\", сочи  в статута си дамата.\r\n„Любчо, вземи си го и се преселете в Благоевград“, сочи журналистът.  Виктор Турмаков", "date": "2017-06-22", "title": "„Република“ (Македония) : Любчо, вземи Заев и се преместете в Благоевград"}
{"url": "http://www.focus-news.net/news/2017/06/22/2407785/vmro-dpmne-zoran-zaev-e-riskov-za-makedonskiya-narod.html", "text": "Македонската медия  МРТ представи реакцията на опозиционната партия ВМРО ДПМНЕ относно посещението на министър-председателя Зоран Заев в  България. Партията отново се изисква да се представи споразумението за добросъседство, което трябва да бъде подписано на 2 август в Македония.\r\n„Зоран Заев е сериозен риск за македонските национални интереси, ВМРО-ДПМНЕ пита къде той  вижда национализъм и омраза в поведението на Македония? Пази партия отново се изисква да се представи споразумението, което трябва да бъде подписано на 2 август в Македония“, пише в заявление на партията. \r\nЛидерът на ВМРО-ДПМНЕ Никола Груевски днес има среща с Върховният представител на ЕС по въпросите на външните работи и политиката на сигурност Федерика Могерини,  и присъства и на двудневната среща на върха на Европейската народна партия в Брюксел. Виктор Турмаков", "date": "2017-06-22", "title": "ВМРО-ДПМНЕ: Зоран Заев е рисков за македонския народ"}
{"url": "http://www.focus-news.net/news/2017/06/22/2407806/afp-kolumbiyskata-natsionalna-osvoboditelna-armiya-shte-osvobodi-dvamata-otvlecheni-niderlandski-zhurnalisti.html", "text": "В четвъртък Националната освободителна армия на Колумбия  призна, че е задържала двама нидерландски журналисти и обяви, че планира да ги освободи, предава  AFP. \r\nДвамата мъже бяха отвлечени в понеделник, те „са в добро здраве и ще бъдат освободени“, съобщиха въстаниците чрез един от своите профили в социалните мрежи.  Мария Динкова", "date": "2017-06-22", "title": "AFP: Колумбийската Национална освободителна армия ще освободи двамата отвлечени нидерландски журналисти"}
{"url": "http://www.focus-news.net/news/2017/06/22/2407804/veliko-tarnovo-obshtinata-shte-tarsi-vazmozhnosti-za-pobratimyavane-s-cheshkiya-grad-opava.html", "text": "Велико Търново ще търси възможности за побратимяване с чешкия град Опава ще търси възможности за побратимяване с чешкия град Опава. Това стайна ясно след проведената среща между кмета на Велико Търново Даниел Панов и посланика на Чехия в България Н. Пр. Душан Щраух, предаде репортер на Радио „Фокус“ – Велико Търново. Чешкият посланик посочи, че Опава се намира в североизточната част на Чешката република, в историческите райони Силезия и Моравия. Населението на града е от около 60-70 000 души. \r\nГрадът, по подобие на Велико Търново, е исторически и университетски. Също така е и промишлен център, известен с производството си на лекарства и с развитото машиностроене. По време на срещата кметът на старата столица и чешкият посланик са обсъдили и възможностите чешки компании да инвестират във Велико Търново. Н. Пр. Душан Щраух посочи, че инвестиции могат да бъдат направени в областта на изграждането на малки местни пречиствателни станции за отпадни води, в областта на рециклирането и на преработката на отпадъци в строителството, в областта на облагородяването на градската среда и изработката на паркова мебел и оборудване за обществени места, и в областта на лечение на онкозаболявания с протонна терапия. \r\nДаниел Панов подчерта стратегическото разположение на Велико Търново. По думите му много благоприятен фактор за предстоящи инвестиции са съединяването на автомагистрала „Хемус” и изграждането високоскоростния път Русе – Велико Търново – Свиленград, както и концесията на летището в Горна Оряховица. Той посочи, че за в бъдеще ще се работи за провеждането и на Дни на чешката култура във Велико Търново.\r\nНадежда КРЪСТЕВА", "date": "2017-06-22", "title": "Велико Търново: Общината ще търси възможности за побратимяване с чешкия град Опава"}
{"url": "http://www.focus-news.net/news/2017/06/22/2407807/blagoevgrad-kmetat-na-bansko-georgi-ikonomov-otnovo-provede-iznesen-priemen-den-v-selata-ot-obshtinata.html", "text": "Кметът на община Банско проведе изнесен приемен ден по селата на територията на  Общината. Това съобщиха от пресцентъра на Община Банско. В рамките на един ден градоначалникът на Банско успя да се срещне с жителите на селата Кремен, Обидим,Филипово, Осеново, Гостун и Места. И този път хората открито говориха с кмета  за своите проблеми, много от които от личен характер, убедени, че ще намерят разбиране, както винаги. На повдигнатите въпроси за водопроводната мрежа, инфраструктурата и изграждането на подпорни стени и канализация, Икономов пое ангажимент за бързото им решаване, там където е възможно.Писателят Спас Попов от село Гостун отправи молба към Георги Икономов за подпомагане издаването на книга, художествено – документален роман за деца и възрастни, свързана с историята на селото и сподели, че има три проекта на книги свързани с Банско.След успешния приемен ден, кметът на Общината заяви, че ще продължи да се среща отблизо със своите съграждани, практика, която налага вече години. “Намирам за изключително важен в моята работа прекия контакт с хората. Така аз разбирам от първо лице техните проблеми. Заедно с кметовете на населени места ще продължим да търсим решения за преодоляването им. Убеден съм, че дължим внимание на всеки един проблем, защото  само така хората чувстват близо до себе си управлението на Общината.”, с тези думи Икономов резюмира резултатите от изнесените приемни. Срещите с гражданите ще продължат след предварително обявяване.", "date": "2017-06-22", "title": "Благоевград: Кметът на Банско Георги Икономов отново проведе изнесен приемен ден в селата от общината"}
{"url": "http://www.focus-news.net/news/2017/06/22/2407808/plovdiv-suhi-trevi-i-padnala-listna-masa-sa-goreli-v-koritoto-na-reka-maritsa-v-grada-nyama-naneseni-shteti.html", "text": "Сухи треви и паднала листна маса са горели в коритото на река Марица в Пловдив, до моста на Герджика. Това съобщи за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“ в Пловдив. По думите му сигналът е получен към 14.35 часа. На място е изпратен един противопожарен екип, който е потушил пламъците за отрицателно време без никакви затруднения. Вследствие на пожара няма възникнали усложнения или нанесени щети.\r\nТони МИХАЙЛОВ", "date": "2017-06-22", "title": "Пловдив: Сухи треви и паднала листна маса са горели в коритото на река Марица в града, няма нанесени щети"}
{"url": "http://www.focus-news.net/news/2017/06/22/2407810/pregled-na-mezhdunarodnite-novini-do-18-chasa-agentsiya-fokus.html", "text": "Македонският министър-председател Зоран Заев заяви днес, че споразумението за добросъседство с България ще бъде подписан в три версии: на английски, на македонски и на български. Според него, това би било важно нещо за Македония, защото ще означава признаване на езика.\r\nПо време на заседание в парламента в  отговор на обвиненията от депутатите на ВМРО-ДПМНЕ, че се крие съдържанието на договора и че се наранява македонските национални и държавни интереси, Зоран Заев посочи, че България е първата страна, признала Македония под конституционно  име.\r\n***  Генералният секретар на ЮНЕСКО Ирина Бокова заяви, че разрушаването на наклоненото минаре в Мосул от „Ислямска държава“ „задълбочава раните“ на раздирания от войни Ирак.\r\nПризовавайки в официално заявление към „незабавна и засилена международна мобилизация“, Бокова заяви: „Това ново разрушение задълбочава раните върху обществото, вече засегнато от безпрецедентна хуманитарна трагедия“\r\n*** По време на срещата си в Брюксел лидерите на страните членки на ЕС ще се опитат да не засегнат спора относно приема и разпределянето на бежанци сред тях.\r\nИзточните европейски държави като Полша и Унгария отказаха да приемат бежанци, за да облекчат тежестта от Гърция и Италия, където повече от1,7 млн. мигранти от Близкия изток и Северна Африка са се установили. Въпреки политическия натиск Унгария, Полша, Чехия и Словакия са твърди по въпроса, който показва дълбоки разделения в ЕС във време, в което той се нуждае от единство, за да превъзмогне излизането на Великобритания от Съюза. \r\n„Германия дълго време имаше желание бежанците да бъдат разпределени. Сега тя казва, че е по-добре да се съсредоточим върху въпросите, където има съгласие и да се върнем върху този през октомври“, посочи високопоставен европейски дипломат. „Октомври идва след септември“, посочи той, намеквайки за парламентарните избори в Германия. \r\nСпоред дипломатическите кръгове промяната на тактиката на Германия идва, след като тя разбира, че няма да спечели политически актив в момента от този спор. „Промяната на стратегията е оправдана. Трябва да направим прогрес в сфери като завръщането на мигрантите и общите стандарти в системата за бежанците“, посочи германски дипломат.\r\n*** Според източници от турското министерство на отбраната министърът на отбраната на САЩ Джеймс Матис е заявил на турския си колега Фикри Ъшък, че оръжието, предоставено на кюрдските  Отряди на народна самоотбрана (YPG) в Сирия ще бъде прибрано от тях, веднага след победата над „Ислямска държава“.\r\n„,В писмо до Ъшък Матис е посочил, че САЩ са информирали Турция относно оръжието, предоставено на кюрдите и че ще предоставя ежемесечно списъци с оръжейните запаси“, пише в заявление на турското министерство на отбраната. Отношенията между двете страни от НАТО се обтегнаха заради подкрепата от страна на САЩ към YPG.\r\nМатис е посочил на Ъшък, че САЩ ще предприемат по-целенасочени мерки, за да уталожат притесненията на Анкара и че Арабите ще представляват 80% от силите, които ще освободят град Ракка от „Ислямска държава“.\r\n*** Лидерът на крайнодесните във Франция Марин льо Пен заяви, че ще се срещне с разследващите магистрати във връзка с твърденията, че нейната партия е злоупотребила с фондовете на Европейския парламент, за да плаща на служители във Франция. \r\n„Срещата вече е насрочена“, коментира льо Пен, която отказа да отговори на други въпроси във връзка с обвиненията, повдигнати по време на президентската кампания. Освен това тя не пожела да уточни кога точно ще се проведат разговорите.\r\n***  Македонската медия  МРТ представи реакцията на опозиционната партия ВМРО ДПМНЕ относно посещението на министър-председателя Зоран Заев в  България. Партията отново се изисква да се представи споразумението за добросъседство, което трябва да бъде подписано на 2 август в Македония.\r\n„Зоран Заев е сериозен риск за македонските национални интереси, ВМРО-ДПМНЕ пита къде той  вижда национализъм и омраза в поведението на Македония? Пази партия отново се изисква да се представи споразумението, което трябва да бъде подписано на 2 август в Македония“, пише в заявление на партията. \r\nЛидерът на ВМРО-ДПМНЕ Никола Груевски днес има среща с Върховният представител на ЕС по въпросите на външните работи и политиката на сигурност Федерика Могерини,  и присъства и на двудневната среща на върха на Европейската народна партия в Брюксел.\r\n*** В четвъртък германският канцлер Ангела Меркел заяви, че бъдещето на Европейския съюз е с приоритет пред преговорите за Брекзит, като така отхвърли плановете на британския премиер Тереза Мей да повдигне въпроса за напускането на Великобритания по време на срещата на върха в Брюксел.\r\n„За мен бъдещето на (оставащите) 27 държави членки е по-важно от преговорите за излизането на Великобритания“, подчерта Меркел, най-влиятелният европейски лидер.\r\n***  Македонският министър-председател Зоран Заев от София заяви, че Македония затваря една глава от историята на национализъм на омразата. Сега в Скопие той  дължи обяснение пред македонския народ къде е видял национализъм  и омраза в поведението на Македония, за да се обръща  страница?\r\n„Дали национализъм и омраза е защитата на македонския език, история, македонците, особено в региона? Чия омраза вижда Заев в отричането на македонския език, македонския народ, македонската идентичност от София и Атина? Чии са омразата и национализмът с непризнаването на македонския паспорт, регистрационни табели, нападенията срещу македонците? Чий президент е Росен Плевнелиев, който провеждаше политика, че \"македонизмът\" няма място ЕС? Чий е национализмът, когато българските учени не признават македонската нация преди 1944 г.? Чии е омразата и национализмът, когато се изисква изменение учебници, а най-големият противник на македонското пред българските медии се радва, че македонските деца ще учат българската история? Дали е национализъм  искането на симетрия в така наречения договор за добросъседство, в който България изисква изключителност върху македонската история, но и намеса във вътрешните работи на друга държава?“, пита медията в материала си. \r\n„Заев забравя, че в опит за преодоляване на проблема и омекотяване на българската омраза и национализъм, до сега са проведени най-малко шест срещи на работните групи между Македония и България, проведени са и съвместни правителствени заседания, заседания на МАНУ и БАН, където бяха предложени дори и общи тържества със София“, пише в материала. \r\n„Затова Заев трябва да обясни дали със съобщението си за затварянето на главата се присъединява към българите и гърците с непризнаването на македонския народ, език, история, уникалност? Заев е съгласен, че македонците са изкуствено „творение“  от 1944 г. на сръбските комунисти  със сталинистки метод за изтриване на българското от тях? Дали Заев е съгласен учебниците да се адаптират според Божидар Димитров и македончетата да учат българската история? Дали Заев приключи главата на македонизма и започна процес на създаване на втора българска държава? Дали Заев се отказва от македонската диаспора и македонците в региона? Дали Заев  отстъпва изключително право на София да се намесва във вътрешните работи на Македония?“, сочи изданието \r\n„И най-важният въпрос, не  ги ли предаде Заев Илинденци на София?“, е последният от серията въпроси на изданието.\r\n„Македонската, но и регионалната общественост искат отговори на всички тези въпроси, разбира се, заедно с целия текст на договора за добросъседство, преди той да бъде подписан“, заключва медията.", "date": "2017-06-22", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/06/22/2407811/brigaden-general-yavor-mateev-dva-pati-poveche-voennosluzheshti-ot-predvaritelno-obyaveniya-priem-shte-badat-naznacheni-v-68-brigada-spetsialni-sili.html", "text": "Два пъти повече военнослужещи от предварително обявения прием ще бъдат назначени в 68 бригада „Специални сили” в Пловдив. Това съобщи в предаването „Със славната 2-ра Тракийска дивизия – за честта на България” на Радио „Фокус”-Пловдив бригаден генерал Явор Матеев, началник на гарнизона в Пловдив. „Очаква се да бъде променена министерската заповед и да влезем в изпитите с коригирана заповед и увеличена бройка за прием, така че всички преминали до този етап да бъдат приети на служба в бригадата”, каза бригаден генерал Матеев. \r\nПо думите му това е сериозно постижение. Конкурсът вече е във финален етап. Следващата седмица ще се проведат тридневни изпити, на които ще се явят всички, които са преминали тестовете досега и са допуснати до участие в този етап. „Имахме 3 пъти повече кандидати от обявените за конкурса”, каза още Матеев. По тази причина е било решено да бъде увеличена бройката за прием в бригадата.  По думите на Матеев българската войска има нужда от военнослужещи, а за бригадата е привилегия, че е имало толкова много кандидати.\r\nТой каза също, че се работи за това проектът за ремонт на учебния полигон в Црънча да бъде реализиран. „Има разбиране и подкрепа парите за този проект да бъдат отпуснати от Министерски съвет отново, работим всички заедно и правим всичко възможно това да се случи”, каза Матеев. Той поясни, че миналата година този проект не е могъл да се реализира, въпреки, че парите за него са били отпуснати от Министерски съвет. По думите на Матеев нещата се задвижват отново и той е убеден, че това ще се случи.\r\nЦветана ТОНЧЕВА", "date": "2017-06-22", "title": "Бригаден генерал Явор Матеев: Два пъти повече военнослужещи от предварително обявения прием ще бъдат назначени в 68 бригада „Специални сили”"}
{"url": "http://www.focus-news.net/news/2017/06/22/2407812/aktsenti-v-predavaneto-tova-e-balgariya-na-radio-fokus.html", "text": "Парламентът прие на второ четене промените в Закона за движение по пътищата, премахващи знаците, обозначаващи камерите. Депутатите решиха още за нарушения, заснети с видеокамера, за които не се отнемат контролни точки или право на управление на МПС, да се издават електронни фишове. За промените и търсения ефект от тях ще говорим със Станислав Иванов, народен представител от ГЕРБ, член на Комисия по транспорт, информационни технологии и съобщения в Парламента.\r\nДнес стана ясно, че със сега действащите текстове в закона, процедурата по безвъзмездно прехвърляне на паметника „Бузлуджа“ е невъзможна. Преди няколко дена лидерът на БСП Корнелия Нинова изпрати писмо до премиера Бойко Борисов, в което се посочва, че с решение на Министерски съвет от 2011 година на БСП се прехвърля безвъзмездно правото на собственост върху Дом-паметник комплекс връх Бузлуджа. Днес обаче министърът на регионалното развитие и благоустройството Николай Нанков каза, че това няма как да стане. Казусът ще коментираме с Георги Гьоков, народен представител от Парламентарната група на „БСП за България“. \r\nИ още: От три години насам в края на пролетта и началото на лятото, Югозападно държавно предприятие извършва зарибяване на реките, които се намират в границите му, с риби от вида балканска пъстърва. Какво е наложило стартирането на тази инициатива, какви са постигнатите резултати през годините и какви са най-големите опасности, които застрашават вида от изчезване? Колегата от Радио „Фокус“-Пирин Ливия Нинова потърси инж. Пламен Колев, началник отдел „Ловно и рибно стопанство“ в Югозападно държавно предприятие. \r\nТези и други интересни теми ще чуете в предаването „Това е България“ на Радио „Фокус“ в минутите от 18.00 до 21.00 часа, водещ – Цвета Лазаркова.", "date": "2017-06-22", "title": "Акценти в предаването „Това е България“ на Радио „Фокус“"}
{"url": "http://www.focus-news.net/news/2017/06/22/2407796/makedoniya-vmro-dpmne-zadade-parvi-vapros-za-vizitata-v-balgariya-kak-smyatate-da-otbelezhite-makedonskiya-praznik-s-druga-darzhavai.html", "text": "Депутатът от ВМРО-ДПМНЕ, Зоран Илиоски зададе първия си въпрос на премиера Зоран Заев за визитата му в България, като по време на днешното пленарно заседание запита: \"Как смятате да отбележите македонския празник с друга държава?\", предава електронното издание \"Телеграф\".\r\nВ изявлението си Илиоски заяви, че \"гражданите на Македония заслужават да знаят какви договори ще се подписват с България и по кой начин ще се празнува македонския национален празник с друга държава.\"\r\nВъпрос за прозрачността в отношенията със София зададе и депутатът от ВМРО-ДПМНЕ Антонио Милошоски. Весела Петрова", "date": "2017-06-22", "title": "Македония: ВМРО-ДПМНЕ зададе първи въпрос за визитата в България - Как смятате да отбележите македонския празник с друга държава?"}
{"url": "http://www.focus-news.net/news/2017/06/22/2407798/gorazd-rosokliya-ako-ilinden-e-vastanie-za-sazdavane-na-nezavisima-makedonska-darzhava-kak-taka-tova-e-praznik-koyto-se-chestva-i-ot-balgariyai.html", "text": "Според македонския професор Горазд Росоклия когато се честна едно въстание, това се прави за идеологическите цели на въстанието, предаде скопският вестник “Вечер“ .\r\n„Как ще определим Илинден, за да го празнуваме заедно с българската държава? За мен това е ключов въпрос. Ако Илинден е въстание за освобождаване от османска власти и създаване на независима или автономна македонска държава, как така  това е празник, който се чества и  от българската държава? Какво ще празнуват те?“, сочи професорът. \r\n„Революционната довело до освобождаването на Америка от властта на Великобритания - дали англичаните заедно с американците празнуват тази война?  Основоположниците на САЩ  са британци! Те са собственици на роби, изнасилвачи на  черни жени, третирали ги като подхора. Тази война е довела до създаването на американска нация . Днес, на никой не му хрумва да оспори значението на Джордж Вашингтон и останалите основоположници в създаването на американската нация, независимо от идеологията, която е водила и която е била чисто икономическа, и независимо от тяхното национално чувство, тези британци!“, смята ученият.\r\n„ Накрая, ролята на българската държава във Илинденското въстание е изключително негативна според българската историография. Какво ще празнуват те?“, пита Росоклия.  Виктор Турмаков", "date": "2017-06-22", "title": "Горазд Росоклия: Ако Илинден е въстание за създаване на независима македонска държава, как така това е празник, който  се чества и от България?"}
{"url": "http://www.focus-news.net/news/2017/06/22/2407813/sofiya-vazstanoveno-e-dvizhenieto-po-pat-i-1-botevgrad-mezdra-pri-razklona-za-s-skravena.html", "text": "Възстановено е движението по път I-1 Ботевград - Мездра при разклона за с. Скравена. Това съобщиха от пресцентъра на Агенция \"Пътна инфраструктура.", "date": "2017-06-22", "title": "София: Възстановено е движението по път I-1 Ботевград - Мездра при разклона за с. Скравена"}
{"url": "http://www.focus-news.net/news/2017/06/22/2407814/new-europe-emanyuel-makron-postavi-otbranata-kato-prioritet-nomer-edno.html", "text": "Тероризмът, миграцията, отбраната и модернизирането на търговските инструменти са сред приоритетните теми в дневния ред на френския президент Еманеюл Макрон, пише New Europe. \r\n„Искам ясни заключения за финансирането на отбраната“, коментира Макрон, допълвайки, че Франция „работи ръка за ръка с Германия“ и че ще „говорят с един глас“ пред Европейския съвет. \r\n„Европа не е само идея, тя е проект, амбиция“, коментира френския президент.  Мария Динкова", "date": "2017-06-22", "title": "New Europe: Еманюел Макрон постави отбраната като приоритет номер едно"}
{"url": "http://www.focus-news.net/news/2017/06/22/2407815/nimh-utre-shte-bade-slanchevo-maksimalnite-temperaturi-shte-sa-predimno-mezhdu-31-i-36.html", "text": "През нощта ще бъде ясно и почти тихо. Утре ще бъде слънчево, след обяд в равнините и низините ще е горещо. След пладне ще има временни увеличения на облачността, но ще е почти без валежи. Ще духа слаб вятър от юг-югозапад. Максималните температури ще са предимно между 31° и 36°. Това съобщи за Агенция „Фокус” дежурният синоптик Мартин Славчев  от Националния институт по метеорология и хидрология (НИМХ) при Българската академия на науките (БАН).  Атмосферното налягане ще се понижи и ще е по-ниско от средното за месеца. Над Черноморието ще бъде предимно слънчево, след обяд ще има временни увлечения на облачността, но ще е без валежи. Ще духа до умерен вятър от южната четвърт. Максималните температури ще са 26-29°. Температурата на морската вода е 20-24°. Вълнението на морето ще е 1-2 бала. Над планините ще бъде слънчево. След обяд ще се развива купеста и купесто-дъждовна облачност и на места ще превали. Ще духа умерен, по високите и открити части и силен вятър от запад-северозапад. Максималната температура на височина 1200 метра ще е около 25°, на 2000 метра – около 17°.\r\nПрез почивните дни и в понеделник времето ще бъде предимно слънчево. След обяд ще се развива купеста и купесто-дъждовна облачност, но само на отделни места в Западна България и планинските райони ще превали и прегърми. Без валежи ще остане в неделя. В събота със слаб до умерен северозападен вятър ще проникне малко по-хладен въздух и тогава дневните температури ще са с градус-два по-ниски.", "date": "2017-06-22", "title": "НИМХ: Утре ще бъде слънчево, максималните температури ще са предимно между 31° и 36°"}
{"url": "http://www.focus-news.net/news/2017/06/22/2407816/sofiya-uslovna-prisada-ot-dve-godini-i-osem-mesetsa-zatvor-e-nalozhena-na-mazh-izbegnal-plashtane-na-danatsi-za-nad-350-000-leva-v-samokov.html", "text": "Условна присъда от  две години и осем месеца затвор е наложена на мъж, избегнал плащане на данъци за над 350 000 лева в Самоков. Това ъсобщиха от пресцентъра на Апелативна прокуратура-София. По обвинителен акт на Окръжна прокуратура – София съдът призна подсъдимия Я. Радков за виновен в извършено от него престъпление по чл. 255 ал. 3, вр. ал. 1 т. 2 пр. 1 и 6, вр. чл. 26 ал. 1 от НК. \r\nВ периода от 4 декември 2008 г. до 31 януари 2010 г., в град Самоков, подсъдимият избегнал установяването и плащането на данъчни задължения в особено големи размери, а именно 367 270.37 лв. За целта той потвърдил неистина в подадени за периода пред ТД на НАП – София област – гр. Самоков справки-декларации по ЗДДС и съставил и използвал документи с невярно съдържание при управление на стопанската дейност на „П.С.” ЕООД. На Радков е наложено наказание „лишаване от свобода“ за срок от две години и осем месеца с четиригодишен изпитателен срок и конфискация на ½ МПС. \r\nПрисъдата подлежи на обжалване пред Софийския апелативен съд.", "date": "2017-06-22", "title": "София: Условна присъда от  две години и осем месеца затвор е наложена на мъж, избегнал плащане на данъци за над 350 000 лева в Самоков"}
{"url": "http://www.focus-news.net/news/2017/06/22/2407819/sport-futbolniyat-otbor-na-rusiya-se-gotvi-za-posledniya-mach-ot-grupoviya-etap-na-kupata-na-konfederatsiite.html", "text": "В четвъртък футболният отбор на Русия е излетял за Казан, където ще се проведе последния мач от груповия етап на Купата на конфедерациите. Русия ще се изправи срещу Мексико, като срещата ще се проведе в събота, 24 юни на стадион „Казан Арена“.", "date": "2017-06-22", "title": "Спорт: Футболният отбор на Русия се готви за последния мач от груповия етап на Купата на конфедерациите"}
{"url": "http://www.focus-news.net/news/2017/06/22/2407793/puls-24-makedoniya-i-sega-kakvo-shte-pishe-v-uchebnitsite-che-evreite-po-svoya-volya-sa-se-deportirali-v-treblinkai.html", "text": "Македонската медия  „Пулс 24“  излезе с опит за сарказъм относно предложението на македонския министър-председател Зоран Заев от учебната програма на страната да се премахнат текстовете, противоречащи на духа на приятелство между Македония и България. \r\n„И сега какво ще пише в учебниците, че евреите по своя воля са се депортирали в Треблинка, а  българите са ги разубеждавали ли?“, пита изданието.  Виктор Турмаков", "date": "2017-06-22", "title": "„Пулс 24“ (Македония):  И сега какво ще пише в учебниците, че евреите по своя воля са се депортирали в Треблинка?"}
{"url": "http://www.focus-news.net/news/2017/06/22/2407805/prof-todor-cheprenganov-kolektivnata-pamet-na-makedoniya-e-svarzana-s-ilindensko-preobrazhenskoto-vastanie.html", "text": "Университетският преподавател Тодор Чепреганов остро се противопостави на част от договора за добросъседство, който трябва да бъде подписан между, Македония и България, предаде скопският вестник “Вечер“.\r\nЧепреганов отбеляза, че до сега е имало няколко инициативи за споразумение за съвместно честване на исторически дати с България , но те не са били успешни. Един такъв опит е имало през 2006 г., където но е бил прекъснат заради обществените реакции, както и друг през 2013 г., когато български историци посещават Скопие, но са се отказали , защото са  признавали македонската нация и държава само от 1944 г. нататък .\r\nПрофесорът също се спря и на посещението на премиера Заев в България и разговорите с Борисов. Той цитира Зоран Заев и Бойко Борисов на тяхното съвместно изявление,  когато македонския премиер заяви, че част от историята на Македония и България е обща.\r\nИсторикът Чепреганов също се спря и на българския историк Божидар Димитров и неговите изявления, че разговорите между Заев и Борисов представят край на македонизма и че децата в Македония ще учат българска история. Виктор Турмаков", "date": "2017-06-22", "title": "Проф. Тодор Чепренганов: Колективната памет на Македония е свързана с Илинденско-Преображенското въстание"}
{"url": "http://www.focus-news.net/news/2017/06/22/2407820/blagoevgrad-novo-prestizhno-otlichie-poluchi-kmetat-na-bansko-georgi-ikonomov.html", "text": "Ново престижно отличие получи кметът на Банско Георги Икономов. Това съобщиха от пресцентъра на Община Банско.  “Благодаря за оказаната ми чест да бъда отличен с международната награда “Човек на 21 век”. Приемам я като признание и за моя екип, с който сме заедно във всички предизвикателства. Сърдечно поздравявам наградените, защото зная, че преди всяко признание има много усилия и труд. Посвещавам тази награда на моите съграждани и използвам случая, за да им благодаря за подкрепата им, която съм получавал от тях, дори в някои мои дръзки решения и идеи. Уверен съм, че ще продължим да гледаме смело напред, за да доказваме, че сме общност от хора, които работят за модерното и динамично развитие на нашата община.”, с тези думи Георги Икономов се обърна към участниците в церемонията по връчването на петнайстите международни награди на “Произведено в България”. \r\nТой бе номиниран от престижно жури в категория “Публична администрация”, в компанията на колегите му от Земен и Велинград. Авторката на програмата Адриана Цанева обяви присъждането на отличието му като кулминация на вечерта, а статуетката “Плодородие”, както и сертификата на наградата му бяха връчени от Президентa Стоянов и Негово Високопреосвещенство Западно-Средноевропейски митрополит Антоний.Официалната церемония по връчването на наградите  се състоя миналата вечер в София в салоните на хотел “Маринела”, в присъствието на представители на политическия и бизнес елит. Международното отличие е поредно признание за Икономов за неговия личен принос към постиженията и администрацията, в съответствие с европейските стандарти.", "date": "2017-06-22", "title": "Благоевград: Ново престижно отличие получи кметът на Банско Георги Икономов"}
{"url": "http://www.focus-news.net/news/2017/06/22/2407817/ria-novosti-samoletat-na-ruskiya-ministar-na-otbranata-e-bil-pridruzhen-ot-polski-iztrebiteli.html", "text": "Както стана ясно, самолетът на руския министър на отбраната Сергей Шойгу е бил придружен над Балтийско море от полски изтребители, заяви експертът Евгений Кожокин, предава РИА Новости. Той уточни, че такива действия полските власти не биха предприели самостоятелно. \r\nПредставител на Алианса по-късно коментира пред журналисти, че пилотите на НАТО в случаите, когато „неизвестен самолет“ се приближава към въздушното пространство на организацията“ действат по стандартна процедура и остават на разстояние. Той допълни, че от Алианса не са знаели кой е бил на борда на самолета. Освен това той оцени поведението на руските пилоти като „професионално“. \r\n„Полските F-16 прихванаха над Балтийско море самолет на руското министерство на отбраната и го придружиха“, съобщи по-рано полската радиостанция  RMF FM.  Мария Динкова", "date": "2017-06-22", "title": "РИА Новости: Самолетът на руския министър на отбраната е бил придружен от полски изтребители"}
{"url": "http://www.focus-news.net/news/2017/06/22/2407803/rs-evropa-makedoniya-zoran-zaev-ochakva-sporazumenieto-s-balgariya-da-bade-podpisano-na-tri-ezika.html", "text": "Македонският министър-председател Зоран Заев заяви днес, че споразумението за добросъседство с България ще бъде подписан в три версии: на английски, на македонски и на български. Според него, това би било важно нещо за Македония, защото ще означава признаване на езика, предаде македонската медия   „Р.С Европа“.\r\nПо време на заседание в парламента в  отговор на обвиненията от депутатите на ВМРО-ДПМНЕ, че се крие съдържанието на договора и че се наранява македонските национални и държавни интереси, Зоран Заев посочи, че България е първата страна, признала Македония под конституционно  име.  Виктор Турмаков", "date": "2017-06-22", "title": "„Р.С. Европа“ (Македония) :  Зоран Заев очаква споразумението с България да бъде подписано на три езика"}
{"url": "http://www.focus-news.net/news/2017/06/22/2407823/vidin-30-tezhkotovarni-kamioni-izchakvat-na-granichen-punkt-dunav-most-2-na-izhod-ot-stranata.html", "text": "30 са тежкотоварните камиони, които изчакват на граничен пункт „Дунав мост 2” на изход от страната. Това каза за Радио „Фокус” – Видин дежурният служител на пункта. За влизане в страната няма чакащи камиони. Спокоен е трафикът на граничните пунктове със Сърбия във видинска област – „Връшка чука” и „Брегово”, няма образувани опашки, нормално се преминава и от двете страни на границата.\r\nАнна ЛОЗАНОВА", "date": "2017-06-22", "title": "Видин: 30 тежкотоварни камиони изчакват на граничен пункт „Дунав мост 2”, на изход от страната"}
{"url": "http://www.focus-news.net/news/2017/06/22/2407825/the-jakarta-post-balgarinat-izbyagal-ot-zatvor-v-bali-e-bil-arestuvan.html", "text": "Двама от избягалите от затвор в Бали чужденци, единият от които е българин, в четвъртък са били арестувани в столицата на Източен Тимор, Дили, пише вестник The Jakarta Post. \r\nВластите потвърдиха: „Двамата затворници са задържани. Те са Сайед Мохамад Саид, който е гражданин на Индия и Димитър Николов Илиев, гражданин на България“. \r\nПолицията все още издирва двамата други избягали затворници, единият от които е австралиец, а другият е малайзиец. \r\nКакто стана ясно в понеделник, те са избягали чрез прокопаване на тунел. По време на разследването властите откриха тунел с дължина 15 метра и с диаметър 60 см.  Мария Динкова", "date": "2017-06-22", "title": "The Jakarta Post: Българинът, избягал от затвор в Бали, е бил арестуван"}
{"url": "http://www.focus-news.net/news/2017/06/22/2407818/brigaden-general-yavor-mateev-s-tarzhestven-parad-na-4-yuli-plovdivskiyat-garnizon-shte-otbelezhi-i-tazi-godina-praznika-si.html", "text": "С тържествен парад на представителни формирования на 4 юли Пловдивският гарнизон ще отбележи и тази година празника си. Това съобщи в предаването „Със славната 2-ра Тракийска дивизия – за честта на България” на Радио „Фокус”-Пловдив бригаден генерал Явор Матеев, началник на гарнизона. Военнослужещите ще преминат с тържествен марш през цялата пешеходна зона в Пловдив. След това ще поднесат венци и цветя пред паметника на войните на площад Централен. Там ще бъде отслужена заупоокойна молитва от пловдивския митрополит Николай. По-късно ще се проведе тържествен концерт, а от 21.15 часа на площад Централен ще има тържествена заря-проверка, с участието на представителни формирования. \r\n„Това е най-малкото, което ние дължим на предците ни и на своите наследници”, каза Явор Матеев. По думите му това, което ни е съхранило като род и родина, са славните бойни традиции и победи, православната ни вяра, славянската ни писменост. „Длъжни сме да отстояваме това и да пазим традициите, както и да ги възраждаме”, добави бригаден генерал Матеев.\r\nЦветана ТОНЧЕВА", "date": "2017-06-22", "title": "Бригаден генерал Явор Матеев: С тържествен парад на 4 юли Пловдивският гарнизон ще отбележи и тази година празника си"}
{"url": "http://www.focus-news.net/news/2017/06/22/2407824/predstoyashti-sabitiya-za-23-yuni-agentsiya-fokus.html", "text": "***\r\nОт 09.00 часа ще се проведе заседание на Народното събрание. \r\n***\r\nОт 9.30 часа в Софийския университет „Свети „Климент Охридски“  вицепрезидентът Илияна Йотова и заместник министър-председателят по правосъдната реформа и министър на външните работи Екатерина Захариева  ще участват в международната конференция „България и ЕС – 10 години и едно председателство между предизвикателства и надежди“.\r\n***\r\nОт 10.00 часа в зала „Пресцентър“ в МРРБ Министърът на регионалното развитие и благоустройството Николай Нанков ще представи предприетите мерки за намаляване на административната тежест за гражданите при предоставянето на кадастрални услуги на пресконференция.\r\n***\r\nОт 10.00 часа в сградата на Министерството на образованието и науката МОН и проектът ДОМИНО организират пресконференция за напредъка на дуалното образование в България.\r\n***\r\nОт 10.00 часа в Специализирания наказателен съд ще се гледа делото срещу Росен Ч. и Полина И. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Петър М., Владислав П., Мартин  К. за образуване и ръководене на организирана престъпна група. \r\n***\r\nОт 10.00 часа 8 състав на СГС ще гледа делото срещу Десислава Д. за пране на пари.\r\n***\r\nОт 10.00 часа в зала „Изток” на парламента Комисията по правни въпроси на Народното събрание организира кръгла маса на тема „Край на вечния длъжник”.\r\n***\r\nОт 10.30 часа в Официална зала на Столична община ще се проведе пресконференция с участието на доц. Чобанов във връзка с приключване на кампанията за скрининг на очното зрение.  \r\n***\r\nОт 11.00 часа в зала 701 в АПИ ще бъдат отворени ценовите оферти на допуснатите кандидати за строителен надзор при изработването на технически проекти и строителството на 16,3 км от автомагистрала „Хемус“ - участъкът между пътните възли „Белокопитово“ и „Буховци“, в посока Търговище.\r\n***\r\nОт 11.00 часа в Специализирания наказателен съд ще се гледа делото срещу Христо Х., Красимир Х., Анатолий П., Георги Г. и др. за образуване и ръководене на организирана престъпна група. \r\n***\r\nОт 11.00 часа в Аулата на ВМА  /ул. \"Св. Георги Софийски\" №3/ ще се проведе Национална конференция на тема \"Проблеми и перспективи на здравните грижи в училищното и детското здравеопазване в Република България\", организирана от Българската асоциация на професионалистите по здравни грижи (БАПЗГ).\r\n***\r\nОт 11.00 часа в сградата на ПИБ на бул. България № 81 ще бъде връчен плакат с подписи на участници в завършилия наскоро Х младежки олимпийски  фестивал „Олимпийски надежди Албена 2017“.\r\n***\r\nОт 11.00 часа в Специализирания наказателен съд ще се гледа делото срещу Стоян Т., Георги Г., Константин Т. и Диавара Л. за незаконно превеждане през границата. \r\n***\r\nОт 11.00 часа в Аулата на ВМА ще се проведе Национална конференция на тема „Проблеми и перспективи на здравните грижи в училищното и детското здравеопазване в Република България\", организирана от Българската асоциация на професионалистите по здравни грижи (БАПЗГ).\r\n***\r\nОт 11.00 часа в Национален пресклуб БТА с адрес: бул. “Цариградско шосе” 49, Институт за ново икономическо мислене – България организира дискусия на тема: \r\n„Валутният борд на 20 години: резултати, проблеми и перспективи”.\r\n***\r\nОт 11.00 часа в Големия салон на БАН ще се проведе тържествено събрание по случай 50-годишнината на Института по биофизика и биомедицинско инженерство към Българска академия на науките (ИБФБМИ – БАН).\r\n***\r\nОт 11.00 часа в сградата на КЗД, на бул. Драган Цанков 35, Комисията за защита от дискриминация (КЗД) ще проведе пресконференция за представянето проект „Предотвратяване на дискриминацията и създаване на равни възможности“, който КЗД изпълнява.\r\n***\r\nОт 12.00 часа в зала 108 в Българската народна банка ще се състои пресконференция за представяне на новата сребърна възпоменателна монета с нанесено частично позлатяване „Хан Тервел” от серията „Средновековни български владетели”.\r\n***\r\nОт 13.30 часа в Специализирания наказателен съд ще се гледа делото срещу Добромир П., Ивелина К. и Павел К. за образуване и ръководене на организирана престъпна група. \r\n***\r\nОт 18.00 часа в Галерия на СБХ ще бъде открита ретроспективна изложба на Виолета Гривишка-Танева ( 1937-2017).\r\n***\r\nОт 18.30 часа в клуб „Перото“ ще бъде представена книгата „От Рио до Кейптаун“ на Йордан Колев.\r\n***\r\nОт 19.00 часа в Борисовата градина ще се проведе – Концерт на Софийския духов оркестър.\r\n***\r\nОт 10.00 часа във ваканционно селище „Албена“ официално ще бъде открит новия тенис център и третото издание на международния турнир по тенис Royal cup.\r\n***\r\nОт 09:00 часа в Градска библиотека „Паисий Хилендарски“в Асеновград ще започне втория ден от Националното обучение по модерен библиотечен мениджмънт и съвременни библиотечни услуги за общинските библиотеки по проект „Повишаване на обучителния капацитет на мениджъри и служители в общинските библиотеки\". С това завършват проявите по повод Паисиевите дни в Асеновград. \r\n***\r\nОт 16:00 часа в Етнографската къща в Асеновград ще започне подготовка за обичая „Калиница”, като калиничките ще оставят своите нишани в „мълчана“ вода. \r\n***\r\nОт 10.00 часа студенти и преподаватели от ЮЗУ „Неофит Рилски“ се включват във факелно бягане около езерото в парк „Бачиново“.\r\n***\r\nВ Университетския център \"Бачиново\" към ЮЗУ „Неофит Рилски“ се провежда XXVI Международна конференция за млади учени.\r\n***\r\nОт 11.00 часа в Областна управа Бургас ще се състои връчването на наградите от Осмия международен литературен конкурс за младежи.\r\n***\r\nОт 12.30 часа в зала „Младост“ официално ще бъде открит двудневният международен турнир по художествена гимнастика „Приятели на Бургас“. \r\n***\r\nОт 15.30 часа в Парк \"Езеро\" зад тенис кортовете ще се проведе мото шоу.\r\n***\r\nОт 11.00 часа в Зала 1 на Учебно-спортния комплекс е официалното откриване на традиционната Лятна научна сесия на Юридическия факултет на Варненския свободен университет.\r\n***\r\nОт 13.30 часа в зала „Варна“ в Общината ще се състои пресконференция по повод откриването на Международния музикален фестивал „Варненско лято\".\r\n***\r\nОт 14.00 до 16.00 часа в офиса на ПП ГЕРБ, общинският съветник Димитър Колев ще има приемен ден.\r\n***\r\nОт 10.30 часа в хотел „Премиер“, гр. Велико Търново, заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие работна среща с представителите на 39-те общини за подкрепа в рамките на приоритетна ос 1 на ОП „Региони в растеж“ 2014-2020 на тема „Финансови инструменти“.\r\n***\r\nОт 10.00 часа в Регионалния пресклуб на БТА във Видин членовете на клуб \"Млад възрожденец\" ще проведат пресконференция. \r\n***\r\nОт 08.00 до 17.00 часа на 23 юни, до 09.00 часа на 24 юни, в близост до Атракционния парк „Леденика“, Община Враца е обособила терен за къмпингуване за любителите на палатките и нощуването под звездите, по време на Националния фолклорен събор „Леденика“. \r\n***\r\nВ 13.00 часа в заседателната зала на Областната администрация, областният управител Малина Николова ще открие двудневна  конференция на тема „Индустрия 4.0 предизвикателствата пред здравеопазването – немският опит, практики и пилотни решения“.\r\n***\r\nОт 14.00 часа на територията на Спортен комплекс „Христо Ботев”, със спортни надпревари във Враца ще бъде отбелязан Международният олимпийски ден.\r\n***\r\nОт 17.00 часа в Градски парк „Свети Георги“, Духов оркестър – Добрич ще изнесе концерт.\r\n***\r\nОт 19.00 часа на площада в село Делчево топ- готвачът Лео и певицата Дара ще бъдат гости на фестивала „Еньовденски тайнства“ в с. Делчево.\r\n***\r\nОт 10.00 часа в заседателната зара на Общината ще се проведе редовно заседание на Общински съвет – Дупница. \r\n***\r\nОт 14.00 часа в Котел ще бъде отворен тридневният фестивал „Живият огън на традициите“, който тази година е под надслов „Символ и Ритуал\". Официалното откриване ще се състои от 19.00 часа.\r\n***\r\nОт 11.00 часа в Окръжен съд – Кюстендил ще се гледа делото за убийството на приближения до Братя Галеви Николай Радев – Отвертката. \r\n***\r\nОт 11.00 часа в клуб на БТА ще се състои пресконференция на възстановения на поста, след решение на ВКС, директор на Второ основно училище - Кюстендил. \r\n***\r\nОт 13.30 часа в парк-хотел „Кюстендил” ще се проведе Конфедеративен съвет на КТ „Подкрепа” с участието на Президента на КТ „Подкрепа” Димитър Манолов. \r\n***\r\nОт 18.00 часа Художествена галерия \"Владимир Димитров – Майстора\" ще бъде открита изложба с творби от студенския пленер \"В духа на Майстора\". \r\n***\r\nОт 10.00 часа на територията на МБАЛ „Д-р Стамен Илиев”, Регионална дирекция „Пожарна безопасност и защита на населнието” – МВР ще проведе пожаро-тактическо учение с участието на сили и средства на Единната спасителна система. \r\n***\r\nОт 11:00 часа в Дом на културата \"Борис Христов\" ще се открие общата изложба с дипломни работи на възпитаниците от випуск 2017 от НХУ \"Цанко Лавренов\". \r\n***\r\nОт 14.00 часа в Регионалния пресклуб на БТА ръководството на ПП АБВ, съвместно с представители на партията в органите за местно самоуправление (кметове и общински съветници) ще дадат пресконференция за проблемите на местната власт в България.\r\n***\r\nОт 10.00 до 12.30 часа в Детски отдел на библиотека „Родина“  ще се проведат групови игри за запознаване и общуване. \r\n***\r\nОт 18.30 часа в РБ „Захарий Княжески“ ще се проведе концерт на ученици от НУМСИ „Христина Морфова“.\r\n***\r\nОт 18.30 часа в къща музей „Гео Милев“ ще бъде представена книгата на Илияна Делева – „СтоЛични“. \r\n***\r\nОт 10.30 часа ще бъде разписан Акт 16 на ремонтирания по Националната програма за енергийна ефективност блок на улица \"Дунав\" 32.\r\n***\r\nОт 17.30 часа на сцената на площад „Свобода“ Народният оркестър ще изнесе Еньовски концерт.", "date": "2017-06-22", "title": "Предстоящи събития за 23 юни (Агенция „Фокус)"}
{"url": "http://www.focus-news.net/news/2017/06/22/2407809/libertas-makedoniya-spored-prof-miryana-naychevska-e-mit-che-balgarite-iskat-da-saboryat-makedonskata-darzhavnost.html", "text": "Проф. Миряна Найчевска, експерт по международно право написа статут на профила си в социалната мрежа „Фейсбук“, където излезе с коментар относно скорошното посещение на македонския министър-председател Зоран Заев в България, предава македонското онлайн издание  „Либертас“.\r\n„Първо твърдяха, че албанците искат да унищожат единството на държавата. След това твърдяха, че гърците искат да ни отнемат идентичността. Сега твърдят, че българите ще ни съборят държавността.  Всъщност работата е, че Македония навлиза в 21 век, в който взаимодействаш със съседите,  вместо да ги гледаш чрез прицела на оръжието“, сочи професорът. \r\n„Границите са зададени от владетелите, за да маркират територията на своето всевластие. 21 век е век, в който много граници ще бъдат изтрити. Аз наистина вярвам, че и ние ще станем част от този процес и ще анализираме историята, за да се научим как да не повторим лошото и как да обновяваме доброто“, убедена е тя.  Виктор Турмаков", "date": "2017-06-22", "title": "„Либертас“ (Македония): Според проф. Миряна Найчевска е мит, че българите искат да съборят македонската държавност"}
{"url": "http://www.focus-news.net/news/2017/06/22/2407826/odbh-montana-izzeti-sa-ot-prodazhba-gabi-kray-selo-barziya.html", "text": "Иззети са от продажба гъби край село Бързия, община Берковица, съобщиха за Радио „Фокус”-Видин от Областна дирекция по безопасност на храните (ОДБХ)-Монтана. Човекът, който е продавал набрани в гората гъби, ще бъде санкциониран заради нерегламентирана продажба и може да му бъде наложена глоба от 1500 лв. Край село Бързия по пътя през прохода „Петрохан” се продават гъби, ягоди, малини, къпини, кисело мляко и сирене. Голяма част от хората, които извършват продажба на млечни продукти, имат необходимите разрешителни. За продажба на гъби също се изискват съответните документи, а и гъбите трябва да бъдат проверени, обясняват от ОДБХ в Монтана.\r\nАнна ЛОЗАНОВА", "date": "2017-06-22", "title": "ОДБХ-Монтана: Иззети са от продажба гъби край село Бързия"}
{"url": "http://www.focus-news.net/news/2017/06/22/2407827/sport-danil-medvedev-shte-bade-sledvashtiyat-sapernik-na-grigor-dimitrov-v-kuins.html", "text": "Руснакът Данил Медведев ще бъде следващият съперник на Григор Димитров на четвъртфиналите  на тенис турнира на трева в Куинс. Досега двамата никога не са се изправяли един срещу друг. \r\nВ четвъртък Медведев отстрани австралиеца Танаси Кокинакис в два сета с 6:2, 6:2.", "date": "2017-06-22", "title": "Спорт: Данил Медведев ще бъде следващият съперник на Григор Димитров в Куинс"}
{"url": "http://www.focus-news.net/news/2017/06/22/2407822/korneliya-ninova-okazva-se-natisk-varhu-pravitelstvoto-da-ne-se-dade-pametnika-buzludzha-na-bsp.html", "text": "Оказва се  натиск върху правителството да не се даде паметника „Бузлуджа“ на БСП. Това каза лидерът на БСП Корнелия Нинова в предаването „Още от деня“ по БНТ.  \"През 2011 година онова правителство на Бойко Борисов е поканило ръководството на БСП да му възстанови право на собственост върху паметника. По различни причини не е взето решение за това до сега. Не знам защо колегите не са го направили преди мен. Но ние сега решихме, че можем да отговорим на това писмо на г-н Борисов и искаме да получим собствеността върху паметника“, посочи Нинова. По думите й причината е, че той се руши от много време, а държавата и редица правителства не вземат мерки. „Много интересно се развиха събитията от тогава. Реагираха архитекти, завършили в Европа, които пожелаха да се включат в един международен екип и да участват, ако се справим да вземе паметника, с възстановяването, защото според тях това е архитектурен шедьовър, което означава, че това е стойностно и за България, не само за БСП. На второ място това е изключително стойностно  и за БСП и бихме искали, ако ни се даде тази възможност да спрем разрухата и да направим реставрация“, каза още тя. „Искаме да му се направи оценка и да си го платим“, категорична бе Нинова, но отбеляза, че за участие в евентуален търг за паметника вече желание са изразили три неправителствени организации, Община Казанлък, областната управа на Стара Загора, една част от СДС и Валери Симеонов, въпреки че десетки години никой не се е интересувал от паметника. „Няма как да се съгласим с такова нещо“, заяви тя и допълни, че се оказва  натиск върху правителството да не се даде паметника на БСП. „Вярвам, че ще намерим в рамките на закона, разумната възможност, да получим собствеността или право на ползване на паметника, да го уредим юридически, което да даде възможност да се възстанови едно място, ценно за България и ценно за БСП“, каза още Нинова.", "date": "2017-06-22", "title": "Корнелия Нинова: Оказва се натиск върху правителството да не се даде паметника „Бузлуджа“ на БСП"}
{"url": "http://www.focus-news.net/news/2017/06/22/2407829/kyustendil-kmetat-na-dupnitsa-inzh-metodi-chimev-ofitsialno-shte-otkrie-festivala-tabiet.html", "text": "Кметът на Дупница инж. Методи Чимев официално ще открие фестивала „Табиет“. Това каза за Радио „Фокус“-Пирин Веселка Стамболиева от организаторите на фестивала. „Официалното откриване е днес - 22 юни, и точно в 20,00 часа лично кметът на Община Дупница инж. Методи Чимев ще се качи на сцената на „Табиет“ и ще приветства всички гости и жители на Община Дупница. Следващите четири дни сме предвидили много забавления за малки и големи. Относно музикалната част - ще има две сръбски вечери с Бобан Здравкович и Кеба“, каза Стамболиева. По думите й е предвидена гръцка вечер с Люси и Андреа, а изпълнения на Николай Славеев - в неделя. „Много мини и обедни концерти, а за децата целодневни забавления, работилнички, среща с любими супер герои. За любителите на спорта турнири - футболен, шах, карти и всичко това - с награди“, каза още Стамболиева.\r\nЛора КАЛЧЕВА", "date": "2017-06-22", "title": "Кюстендил: Кметът на Дупница инж. Методи Чимев официално ще открие фестивала „Табиет“"}
{"url": "http://www.focus-news.net/news/2017/06/22/2407832/stanislav-ivanov-gerb-promenite-v-zakona-za-videokontrola-na-patya-tryabva-da-sa-ot-polza-zatova-ot-gerb-poluchihme-podkrepata-na-pochti-vsichki-v-parlamenta.html", "text": "Промените в закона за видеоконтрола на пътя трябва да са от полза, затова от ГЕРБ получихме подкрепата на почти всички в парламента. Това каза в предаването „Това е България“ на Радио „Фокус“ народният представител от ГЕРБ Станислав Иванов, член на парламентарната Комисия по транспорт, информационни технологии и съобщения, във връзка с приетите на второ четене от Народното събрание промени в Закона за движение по пътищата. „До 2009 година загиваха над 1 000 човека по пътищата на България. Успяхме да намалим тази бройка до 600 през 2012 г.“, коментира Иванов. \r\nПо думите му към края на миналата година жертвите на пътя са 708 и целта е и този брой да намалее още. „Превантивната мярка е основното, което търсим – да превъзпитаме шофьорите. Когато има знак, след него всеки кара както си иска. Например в Гърция, когато българин влезе, кара внимателно и спазва знаците, а когато се върне в България – кара безумно“, отбеляза Станислав Иванов. По думите му не само алкохолът, но и наркотиците са проблем при движението по пътищата, затова са добавени и промени в тази насока в Наказателния кодекс.", "date": "2017-06-22", "title": "Станислав Иванов, ГЕРБ: Промените в закона за видеоконтрола на пътя трябва да са от полза, затова от ГЕРБ получихме подкрепата на почти всички в парламента"}
{"url": "http://www.focus-news.net/news/2017/06/22/2407833/deutsche-welle-germanskoto-razuznavane-e-shpioniralo-beliya-dom.html", "text": "Германското разузнаване е шпионирало американското правителство, включително Белия дом, както и редица американски компании, предава Deutsche Welle,  позовавайки се на германското списание Der Spiegel. Изданието твърди, че е получи материали, които доказват тази информация. \r\nСред другите цели на разузнаването са били Държавният департамент и Министерството на финансите, както и редица агенции за отбрана, сред които Военновъздушните сили на САЩ и Корпуса на морската пехота, и космическата агенция НАСА.\r\nОсвен това германското издание посочва, че стотици чуждестранни посолства и международни организации. като Международния валутен фонд, са били обект на наблюдение.  Мария Динкова", "date": "2017-06-22", "title": "Deutsche Welle: Германското разузнаване е шпионирало Белия дом"}
{"url": "http://www.focus-news.net/news/2017/06/22/2407830/ministar-nikolay-nankov-zadavam-si-logichniya-vapros-dokolko-bsp-realno-iska-sobstvenostta-nad-buzludzha.html", "text": "Задавам си логичния въпрос – доколко БСП реално иска собствеността над „Бузлуджа“. Това каза министърът на регионалното развитие и благоустройството Николай Нанков в предаването „Още от деня“ по БНТ.  „Едно са думите, друго са фактите и действията. 6 години от 2001 година, когато се взе прословутото решение за предоставяне, тогава безвъзмездно на собствеността, защото законът го позволяваше, няма никакви действия от страна на БСП по темата. Последното писмо е от юли месец 2016 година, именно адресирано до Корнелия Нинова в качеството й на лидер с призив да се сключи този договор и не е получен никакъв отговор“, обясни министър Нанков. По повод евентуалното провеждане на търг за паметника, той отбеляза: „Освен искането на БСП, което е входирано до Министерски съвет и лично до министър-председателят Бойко Борисов, друго искане няма. Всичко е неформално”. По думите на регионалния министър БСП са „проспали“ последните 6 години, както и промяната за държавната собственост, която в момента не позволява безвъзмездното прехвърляне на собственост. „Към момента търгът е една имагинерна процедура и хипотеза, тъй като ние нямаме заявена интерес от страна бъдещ купувач“, уточни още Нанков. „Има възможност, която днес обсъждахме с г-жа Нинова в министерството - за безвъзмездното предоставяне на правото на управление, на ползване на имота. То е срочно, със срок до 10 години“, допълни той. Във връзка със заявката на Нинова, че социалистите ще излязат пред Министерски съвет, ако не им бъде предоставена собствеността на паметника, министър Нанков коментира: „Това е много опасно и тази заплаха не лежи върху обективни факти. Къде бяха те, когато държавата имаше процедурната възможност и правната такава да предостави собствеността?“ „Бузлуджа“ трябва да се запази, но аз не съм убеден в искреността на тези твърдения, ако са искали да притежават „Бузлуджа“ до сега да са го направили“, каза още той.", "date": "2017-06-22", "title": "Министър Николай Нанков: Задавам си логичния въпрос – доколко БСП реално иска собствеността над „Бузлуджа“"}
{"url": "http://www.focus-news.net/news/2017/06/22/2407834/varna-321-pluvni-baseyna-sa-registrirani-v-regionalnata-zdravna-inspektsiya.html", "text": "Над 300 плувни басейна са регистрирани в Регионалната здравна инспекция във Варна. Това каза в интервю за Радио „Фокус“ – Варна д-р Катя Янева, директор на Дирекция „Обществено здраве“ към Регионална здравна инспекция - Варна. „По отношение на басейните - това е извънредно голям и отговорен сектор, който се контролира от инспекторите в Регионалната здравна инспекция във Варна, тъй като 321 са официално регистрираните в инспекцията плувни басейни, от които открити – 240, и 81 – закрити. От началото на годината на 101 от тях са извършени проверки“, отбеляза д-р Катя Янева. \r\nТя добави, че част от проверките са осъществени в хода на откриването им със започването на сезона и отварянето на хотелските комплекси. Друга част от басейните са проверени от комисия, назначена със заповед на кмета на Община Варна, в която са включени представители на здравната инспекция, на администрацията и на БЧК. „Лицата, стопанисващи плувните басейни, са длъжни да предоставят редица документи. Проверява се за изправността на съоръжението, протоколи за изследване на водите по химични и микробиологични показатели, които трябва да са благоприятни“, каза още д-р Катя Янева. \r\nПо думите й на този етап инспекторите нямат особени притеснения за това дали могат да се ползват или не плувните басейни, тъй като взетите от здравната инспекция проби от водите са благоприятни. Има постъпил само един сигнал по отношение на басейн „Делфинче“ във Варна във връзка с това, че при ползване на съоръжението дете е получило алергия. Веднага е извършена проверка на място, като не са констатирани груби нарушения или нарушения по отношение на материалната база и стопанисването на обекта. Но при резултатите от взетата водна проба, изследвана в лабораторно – изпитвателен комплекс към здравната инспекция във Варна, е установено отклонение по показател pH и по показател окисляемост. Д-р Янева допълни, че е издадено предписание, като съответно от ръководството са взети навремени мерки и при повторно взетите проби е доказана безопасността на водата.\r\nМарияна ВАЛЕНТИНОВА", "date": "2017-06-22", "title": "Варна: 321 плувни басейна са регистрирани в Регионалната здравна инспекция"}
{"url": "http://www.focus-news.net/news/2017/06/22/2407836/aa-turtsiya-rusiya-i-iran-obsazhdat-razpolaganeto-na-voyski-v-siriya.html", "text": "Турция, Русия и Иран работят по план за разполагането на свои войски в зоните на деескалация в Сирия, предава Anadolu Agency. \r\n„Ако тези сили бъдат разположени там, това ще минимизира възможността за сблъсъци (между режима и опозиционните групи)“, заяви в четвъртък говорителят на турския президент Ибрахим Калин. \r\nТой обясни, че турските и руските сили могат да бъдат разположени в региона на Идлиб, докато в Дамаск и съседните области да бъдат изпратени основно ирански и руски военнослужещи. Освен това силите на Йордания и САЩ могат да бъдат разпределени в южната провинция Дераа. \r\nНа 4 май Русия, Турция и Иран подписаха споразумение в столицата на Казахстан, Астана, с което създадоха четири основни „зони на деескалация“ в Сирия. Оттогава в по-голямата част от тези райони няма конфликти.  Мария Динкова", "date": "2017-06-22", "title": "АА: Турция, Русия и Иран обсъждат разполагането на войски в Сирия"}
{"url": "http://www.focus-news.net/news/2017/06/22/2407835/parlamentat-reshi-da-se-premahnat-znatsite-za-kamerite-na-patya-obzor.html", "text": "Народните представители приеха окончателни промени в Закона за движение по пътищата, според които местата с видеоконтрол на пътя да не бъдат обозначавани с пътни знаци. Така на практика пътните знаци, които обозначават местата за видеоконтрол трябва да бъдат премахнати. Депутатите решиха контролните органи да следят по безопасен начин за спазването на правилата за движение и техническата изправност на пътните превозни средства, осигурявайки необходимата видимост. Службите имат право да извършват контрол с автомобили, оборудвани със средства за аудиозапис и видеозаснемане.\r\nЗа 1 месец ще бъде спиран от движение автомобил, чиито собственик го е предоставил на лице, употребило алкохол над 0,5 промила, наркотични вещества или техните аналози. Досега срокът в закона беше до 1 месец. \r\nЗа срок от 6 месеца до 1 година ще бъде прекратявана регистрацията на МСП на собственик без книжка или употребил алкохол над 0,5 промила. Същата е санкцията и ако собственикът на автомобила откаже да му бъде извършена проверка за алкохол или наркотични вещества. Регистрацията на автомобила за срок от 6 до 1 година ще бъде прекратявана и когато собственикът го е предоставил на лице без книжка.\r\nПо време на дебатите в пленарна зала председателят на ПГ на ГЕРБ Цветан Цветанов посочи, че от 11 366 спрени за проверка водачи от началото на годината, само 1212 са били собственици на автомобилите. По думите му водачите, които не са собственици на автомобилите, реално са били неправоспособни. Цветан Цветанов обясни, че предлаганите поправки в закона дават възможност неправоспособните водачи, които управляват предоставено им МПС, да влязат в хипотезата на тези, когато са били правоспособни и са го предоставили. Той заяви, че промените в закона целят оптимизиране на правната норма, за да бъдат всички равнопоставени и да се намалят жертвите по пътищата.\r\nВ рамките на дебата народният представител Димитър Стоянов от БСП коментира, че в текста, според който собственик на автомобил ще бъде наказван с отнемане на регистрацията за срок от 6 месеца до 1 година, ако го е предоставил на непровоспособен шофьор или пък на употребил алкохол над 0,5 промила, има изключително голяма непрецизност. Според него проблем би възникнал, ако автомобилът не е собственост на един човек или ако е собственост на фирма, на държавата, общината или е взет под наем.  \r\nПредседателят на Правна комисия и депутат от ГЕРБ Данаил Кирилов обясни, че собственикът на една вещ притежава правото на собственост. По думите му това право включва управлението на тази вещ. Кирилов даде пример с автомобил и поясни, че собственикът му преценява на кого да го предостави. Той обърна внимание, че собствеността не е само право, а и отговорност. \r\nВежди Рашидов от ГЕРБ заяви, че вината трябва да носи извършителят на дадено престъпление, а не вещта и собственикът й. Като пример Рашидов посочи, че при съдебен процес за убийство, обвиняемият може да обясни, че е услужил с нож на някого, за да си обели ябълка, но е паднал и се е набол няколко пъти. Вежди Рашидов попита кой е виновен – човекът, който е услужил с ножа, този, който си бели ябълката или ножът. \r\nВ реплика Данаил Кирилов уточни, че собственикът на вещта отговаря за вредите, които са причинени с нея и също с пример опита да обясни: „Когато собственикът на саксия я остави на балкона, тя падне и удари случайно минаващ човек кой отговаря? Не е виновна саксията или вятърът, а собственикът й, който не я обезопасил\".\r\nФилип Попов от БСП пък попита, ако един полицай застреля човек на улицата незаконно със служебно оръжие, дали министърът на вътрешните работи трябва да носи отговорност за това.\r\nВ края на дебата по този текст председателят на ПГ на ГЕРБ Цветан Цветанов заяви, че от ГЕРБ не правят промяна на действащ текст, а такава, с която искат да оптимизират правната норма, която да важи за всички и те да бъдат равнопоставени. По думите му така ще има резултат, с който ще се намалят жертвите по пътищата. \r\nНародните представители решиха за нарушения, заснети с видеокамера, за които не се отнемат контролни точки или право на управление на МПС, да се издават електронни фишове. Глобите са в размер, определян от съответното нарушение. Както досега, електронният фиш съдържа териториалната структура на МВР, на чиято територия е установено нарушението; мястото, датата и точния час на извършване на нарушението; регистрационния номер на моторното превозно средство; собственика, на когото е регистрирано превозното средство; описание на нарушението, нарушените разпоредби; размера на глобата, срока, сметката и начините за доброволното заплащане. \r\nС промените в Закона за движение по пътищата депутатите направиха промени и в Наказателния кодекс. На пълнолетните лица ще се търси наказателна отговорност, ако причиненото от тях увреждане на пътя е тежка телесна повреда или смърт, или са в пияно състояние или след употреба на наркотични вещества или техни аналози. Досега в Наказателния кодекс беше разписана само употребата на алкохол, без наркотичните вещества и аналозите им.\r\nБиляна ИВАНОВА", "date": "2017-06-22", "title": "Парламентът реши да се премахнат знаците за камерите на пътя (ОБЗОР)"}
{"url": "http://www.focus-news.net/news/2017/06/22/2407821/mkd-makedoniya-nikola-gruevski-i-boyko-borisov-sa-obsadili-dogovora-za-dobrosasedstvo-mezhdu-sofiya-i-skopie.html", "text": "Лидерът на ВМРО-ДПМНЕ Никола Груевски днес след приключването на срещата на върха на Европейската народна партия в Брюксел е разговарял с премиера на България Бойко Борисов, предава МКД. На срещата е бил обсъден въпросът за необходимостта от това Македония да стане член на НАТО и на Европейския съюз. \r\n„Не разбрахме нищо за това, което са се договорили на срещата през миналите два дни в София и е нормално като общество и като опозиция да научим за споразумението от настоящия премиер на Македония“, подчерта Груевски. \r\nТой допълни, че трябва да се внимава със съдържанието на Договора за добросъседство, така че да „няма последствия в бъдеще нито за България, нито за Македония, нито за македонския народ и македонския език“.  Мария Динкова", "date": "2017-06-22", "title": "МКД (Македония): Никола Груевски и Бойко Борисов са обсъдили Договора за добросъседство между София и Скопие"}
{"url": "http://www.focus-news.net/news/2017/06/22/2407837/kyustendil-kmetat-na-dupnitsa-inzh-metodi-chimev-ofitsialno-shte-otkrie-festivala-tabiet.html", "text": "Кметът на Дупница инж. Методи Чимев официално ще открие фестивала „Табиет“. Това каза за Радио „Фокус“-Пирин Веселка Стамболиева от организаторите на фестивала. „Официалното откриване е днес - 22 юни, и точно в 20,00 часа лично кметът на Община Дупница инж. Методи Чимев ще се качи на сцената на „Табиет“ и ще приветства всички гости и жители на Община Дупница. Следващите четири дни сме предвидили много забавления за малки и големи. Относно музикалната част - ще има две сръбски вечери с Бобан Здравкович и Кеба“, каза Стамболиева. По думите й е предвидена гръцка вечер с Люси и Андреа, а изпълнения на Николай Славеев - в неделя. „Много мини и обедни концерти, а за децата целодневни забавления, работилнички, среща с любими супер герои. За любителите на спорта турнири - футболен, шах, карти и всичко това - с награди“, каза още Стамболиева.\r\nЛора КАЛЧЕВА", "date": "2017-06-22", "title": "Кюстендил: Кметът на Дупница инж. Методи Чимев официално ще открие фестивала „Табиет“"}
{"url": "http://www.focus-news.net/news/2017/06/22/2407839/sport-sandro-ramires-shte-podpishe-dogovor-s-evertan.html", "text": "Евертън ще подпишат договор с нападателя на Малага Сандро Рамирес, след като английският отбор изпълни неговата клауза за купуване на стойност 5,2 млн. паунда, предава BBC. \r\n21-годишният футболист отбеляза 14 гола през миналия сезон на Ла Лига. В момента той играе за младежкия отбор на Испания до 21 г. на Световното първенство в Полша.", "date": "2017-06-22", "title": "Спорт: Сандро Рамирес ще подпише договор с Евертън"}
{"url": "http://www.focus-news.net/news/2017/06/22/2407857/blagoevgrad-kulturni-vecheri-traditsii-i-izkustvo-zapochvat-v-bansko-na-23-yuni.html", "text": "Културни вечери „Традиции и изкуство“ започват в Банско на 23 юни. Това каза за Радио „Фокус“-Пирин Светла Барякова, директор на Музеен комплекс-Банско. Тя отбеляза, че програмата започва с бродиране на сувенирни топки. По думите й през утрешния ден ще бъде открита и изложба-колекция, озаглавена „Да погледнеш в бъдещето“, която се състои от бански носии, царевични кукли и декорации от Райна Барякова. Директорът на Музеен комплекс-Банско посочи, че тази изложба ще остане в Посетителския информационен център в Банско до 27 юни. Тя допълни, че на 24 юни ще се проведат демонстрации на предене, а на 30 юни – на дърворезба. Светла Барякова добави, че тези културни вечери вече са се превърнали в традиция за Банско. \r\n\"16 изложби ще бъдат представени в Посетителски информационен център-Банско в рамките на Културни вечери „Традиции и изкуство“\", каза още Светла Барякова. Тя посочи, че първата изложба, която се открива още утре, е озаглавена „Да погледнеш бъдещето“. Барякова отбеляза, че от 30 юни до 4 юли в Посетителския информационен център ще бъдат представени 2 изложби – „Марангоз“ и „Рисунки с игла“. Тя допълни, че от 7 до 11 юли ще бъде показана изложбата „Пътят на сърцето“, която е съставена от енергийни картини на Сашка Рупчина. По думите й от 14 до 18 юли жителите и гостите на Банско ще имат възможността да видят изложба-живопис, икони и дърворезба от отец Костадин Калайджиев, която е със заглавието „Красотата ражда оптимизъм“. \r\n„От 21 до 25 юли посетителския информационен център ще бъдат изложени няколко експозиции: „Рисунки и миниатюрна глиптика“ от Константин Икономов; икони от Русана Голева, дърворезба от Николай Кулин, живопис и дърворезба от Владимир Доев. От 28 юли до 1 август ще бъде представена изложбата “Joleff Art”, която е живопис от Нина, Цветомир и Лъчезар Джолеви, както и изложбата “Game plastic”, която представлява художествена обработка на дърво и дървопластика от Ивайло Биляров“, допълни Барякова. Тя каза още, че от 4 до 8 август ще бъде представена изложба-живопис от Лиляна Русева, а от 11 до 15 август ще бъде представена „Цветна експлозия на духа“ – изложба с абстрактно изкуство от Мариана Стефанова. Барякова посочи, че от 18 до 22 август Здравка Цветкова ще представи изложбата „Българската шевица – код, искра, традиция“, а от 25 до 29 август Здравка Русева ще покаже изложба-живопис. Светла Барякова добави, че последната експозиция ще бъде под заглавие „Композия“ и представя живопис и фотография от Атанас Лилов и Юлия Попова.\r\nНатали СТЕФАНОВА", "date": "2017-06-22", "title": "Благоевград: Културни вечери „Традиции и изкуство“ започват в Банско на 23 юни"}
{"url": "http://www.focus-news.net/news/2017/06/22/2407840/gd-granichna-politsiya-5-kilometrova-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "На българо-турската граница трафикът е интензивен. 5-километрова колона от товарни автомобили се е образувала на ГКПП-\"Капитан Андреево\" на изход от страната. Това сочат данни към 18.00 часа на сайта на Главна дирекция \"Гранична полиция\". На българо-румънската граница, на ГКПП \"Дунав Мост-Русе\" има образувала се колона от около 2.5 км. от товарни автомобили на изход. Натоварено е движението на ГКПП \"Кулата\" и \"Маказа\" на българо-гръцката граница.\r\nТрафикът на българските контролно-пропускателни пунктове на границите със Сърбия и Македония е нормален на всички ГКПП.", "date": "2017-06-22", "title": "ГД \"Гранична полиция\": 5-километрова колона от товарни автомобили се е образувала на ГКПП-Капитан Андреево на изход от страната"}
{"url": "http://www.focus-news.net/news/2017/06/22/2407841/afp-donald-tramp-prizna-che-ne-pritezhava-zapisi-na-sreshtite-si-s-bivshiya-direktor-na-fbr.html", "text": "В четвъртък американският президент Доналд Тръмп заяви, че няма запис на срещата си с бившия директор на Федералното бюро за разследване (ФБР) Джеймс Коми, предава AFP. Държавният глава направи този коментар след седмици на спекулации, които самият той подхранваше. \r\n„С всички скорошни доклади за електронно наблюдение, разобличаващото и незаконно изтичане на информация, нямам представа дали съществуват записи на моите разговори с Джеймс Коми, но аз не съм правил, нито притежавам, подобни записи“, написа Тръмп в социалната мрежа „Туитър“.  Мария Динкова", "date": "2017-06-22", "title": "AFP: Доналд Тръмп призна, че не притежава записи на срещите си с бившия директор на ФБР"}
{"url": "http://www.focus-news.net/news/2017/06/22/2407859/silistra-pri-sreden-dobiv-ot-513-kgdka-prodalzhava-beritbata-na-kaysii-v-oblastta.html", "text": "При среден добив от 513 кг/дка продължава беритбата на кайсии в област Силистра. Това съобщиха за Радио „Фокус“-Шумен от Областната дирекция „Земеделие“. Реколтирани са 800 дка от общо плододаващи 21 590,6 дка. Получената до момента продукция е 410 тона. Площи с над 5000 дка кайсиеви насаждения има на територията на три общини - Силистра, Тутракан и Ситово, като средният добив е съответно 800 кг/дка, 700 кг/дка и 400 кг/дка.\r\nИвелина ИВАНОВА", "date": "2017-06-22", "title": "Силистра: При среден добив от 513 кг/дка продължава беритбата на кайсии в областта"}
{"url": "http://www.focus-news.net/news/2017/06/22/2407858/plovdiv-kontsert-pod-nadslov-zhivot-ili-narkotitsii-izborat-e-tvoy-shte-se-provede-v-grada-po-povod-mezhdunarodniya-den-za-borba-s-narkotitsite.html", "text": "Концерт под надслов „Живот или наркотици? Изборът е твой!” ще се проведе в Пловдив по повод Международния ден за борба с наркотиците – 26 юни. Това съобщиха за Радио „Фокус“ – Пловдив от отдел „Връзки с обществеността“ към Общината. Концертът ще се проведе за времето от 17:00 до 21:00 часа в Цар Симеоновата градина в Пловдив. Със своето участие, младежи ще заявят съпричастност в борбата с психоактивните вещества и ще кажат „НЕ на наркотиците!”. \r\nИнициативата има за цел да покаже различна  алтернатива за уплътняване на свободното време на младите хора чрез ангажираност с изкуство и творчество в областта на музиката и танците.  Ежегодният концерт се организира от Общински съвет по наркотични вещества (ОСНВ), съвместно с Превантивно-информационен център (ПИЦ) – Пловдив. Традиционно в проявата се включват доброволци от младежки организации, млади таланти и професионални изпълнители. Събитието ще бъде открито от заместник-кмета по спорт, младежки дейности и социална политика Георги Титюков и председателя на Общински съвет по наркотични вещества Живка Йовчева.\r\nТони МИХАЙЛОВ", "date": "2017-06-22", "title": "Пловдив: Концерт под надслов „Живот или наркотици? Изборът е твой!” ще се проведе в града по повод Международния ден за борба с наркотиците"}
{"url": "http://www.focus-news.net/news/2017/06/22/2407860/iliya-iliev-vik-dupnitsa-tarsim-alternativen-vodoiztochnik-za-selata-balanovo-i-palatovo.html", "text": "Търсим алтернативен водоизточник за селата Баланово и Палатово. Това каза за Радио „Фокус“-Пирин Илия Илиев, управител на ВиК- Дупница. По думите му в село Баланово са надвишение нормите за показателите за калций и сулфат и за общата твърдост на водата. \r\n„Най- вероятно това няма как да бъде направено без да се намери алтернативен водоизточник за селото. За целта сме провели множество разговори в МРРБ, с Община Дупница, с РЗИ и дори да докажем кой е замърсителят, това няма да реши проблема за селото. Затова минаваме на вариант за търсене на алтернативен водоизточник, като вече сме правили обход, но това е въпрос на допълнителни предпроектни  проучвания и трябва да се види възможността не само за Баланово, но и Палатово да се снабдява от друг източник“, каза Илиев. По думите му в село Палатово засега няма проблем с качеството на водата. „Проблемът там е, че тръбите, които са полагани преди време, това са някакви черни тръби, през които, като мине водата, придобива друг цвят и мирис“, обясни Илиев.\r\nТой посочи също, че голяма част от водопреносната мрежа в района е с изтекъл амортизационен срок, като тя е изградена през 40-те – 50-те години на миналия век и това означава, че състоянието на водопровода е лошо. „Това води до множество течове и много аварии. Отстраняваме по 5-6 аварии минимум всеки ден, което само по себе си е показателно за състоянието на мрежата“, каза Илиев. \r\nПо думите му при водохващанията няма проблем и те са в добро състояние. „Подаваме вода към резервоарите безпроблемно, но проблемът е, че от водохващанията към резервоарите, довеждащите водопроводи от резервоарите към града, всичко е с изтекъл срок на годност и ни създава доста проблеми“, каза Илиев.  Той подчерта, че всяка година през пролетно-летния сезон се извършв по график почистване на резервоарите. \r\n„За град Дупница вече са почистени, измита е мрежата, измити са резервоарите и продължаваме по график и в селата, като в някои  от тях вече по същия начин сме направили профилактиката. Предстои до края на месеца да бъдат изчистени всички“, каза Илиев.\r\nЛора КАЛЧЕВА", "date": "2017-06-22", "title": "Илия Илиев, ВиК- Дупница: Търсим алтернативен водоизточник за селата Баланово и Палатово"}
{"url": "http://www.focus-news.net/news/2017/06/22/2407828/ali-ahmeti-vaprosat-za-albanskiya-ezik-e-chast-ot-koalitsionnoto-sporazumenie-a-gruevski-me-predupredi-che-shte-mi-go-varne-kogato-mu-kazah-za-koalitsiyata-sas-sdsm.html", "text": "\"Използването на албанския език е част от коалиционното споразумение за съставянето на правителството и внасянето на Закона за употребата му в парламента е въпрос на време.\" Това заяви лидерът на ДСИ, Али Ахмети, в предаването \"Пътя към...\" излъчено тази вечер по албанската телевизия \"Алсат-М\".\r\nАхмети не пожела да се ангажира със срокове за приемането на Закона за албанския език и заяви, че е не е моментът Управлението за разузнаване и сигурност да се ръководи от етнически албанец.\r\nПо време на интервюто Ахмети заяви, че когато е уведомил лидера на ВМРО-ДПМНЕ за решението му да се коалира със СДСМ, Груевски го е предупредил, че рано или късно ще си го върне.", "date": "2017-06-22", "title": "Али Ахмети: Въпросът за албанския език е част от коалиционното споразумение, а Груевски ме предупреди, че ще ми го върне, когато му казах за коалицията със СДСМ"}
{"url": "http://www.focus-news.net/news/2017/06/22/2407861/stara-zagora-zapochna-novata-programa-na-hudozhestvenata-galeriya-v-kazanlak-izkustvo-na-cherdzhe.html", "text": "Започна новата програма на Художествената галерия в Казанлък „Изкуство на чердже“, каза за Радио „Фокус“ Дора Зарчева, един от ръководителите на програмата. Тя поясни, че първите летни занимания  са проведени  в родната къща с експозиция на акад. Дечко Узунов с децата от Школа „Арт-линия”, с ръководител  Ваня Запрянова. „Идеята на програмата е Гглерията да отвори вратите на двете къщи с експозиции – на Дечко Узунов и Ненко Балкански,  за деца, ученици и школи по изкуствата от Казанлък през летния сезон. Искаме учениците да идват при нас, да остават, да разпъват стативи и постелки, да рисуват насред двора. Искаме още и да насърчим школи, читалища и училища в съвместната им работа с галерията – да я усещат винаги като свое място, в което ще бъдат посрещнати добре, ще им бъде забавно и полезно едновременно“, каза Зарчева.\r\nПрограмата е насочена към ученици от 5 клас при Националното училище по пластични изкуства и дизайн „Акад. Дечко Узунов”,  Школа  по изкуствата „Ренина” ,  Школа по изобразителни и приложни изкуства „Арт линия” и  Ателие „Пъстроцвет” към Читалище „Жар 2002” .\r\nЗанимания по програмата  с мотото „Изкуство на чердже“  ще се провеждат   до  септември . „Под надслова Детска галерия  - ателие „Умея ли като художниците“ ще се проведат седмици на Дечко Узунов и Ненко Балкански, в които децата ще имат възможност да се запознаят с тяхното творчество.  В своеобразната художествена академия децата  ще се запознават  и с цветовете, в рамките на дългосрочна обучителна програма - „Истината за цветовете“, каза още Дора Зарчева.\r\nМножество игри и приложни занимания предвижда програмата на Художествената галерия в Казанлък. „Детство като на Дечко” - под това мото малките наследници на Дечко Узунов ще рисуват и ще направят изложба  на акварелни рисунки на  простор с щипки в двора на родна къща на акад. Дечко Узунов, както е правил художникът в своето детство, при своята „първа самостоятелна”  изложба. В раздел  „Паметта на окото” те ще се учат да разпознават детайлите в картина . В „Магическият свят на картината” ще имат възможност да опознаят що е рамка и съдържание на картината. На  1-ви юни в галерията ще се проведе  пленер за детска рисунка с жури,  награди и експониране на наградените творби.\r\nВ инициативата „Научи другия” ще се проведе съвместна работа на учениците по откриване правилното място на стикери  в експозиционен албум, който  галерията подготвя - малка книжка, в която учениците да вмъкват снимки на картини от постоянната експозиция от двете къщи-музеи  на точната им позиция, според автора и наименованието.\r\nПрограмата предвижда и интерпретация на картина - всеки участник ще има възможност да избере и пресъздаде  картина от Ненко Балкански и Дечко Узунов.\r\n Славяна ГАЙДАРОВА", "date": "2017-06-22", "title": "Стара Загора: Започна новата програма на Художествената галерия в Казанлък „Изкуство на чердже“"}
{"url": "http://www.focus-news.net/news/2017/06/22/2407831/interfaks-sergey-lavrov-i-reks-tilarsan-sa-proveli-telefonen-razgovor.html", "text": "В четвъртък е бил проведен телефонен разговор между министъра на външните работи на Русия Сергей Лавров и държавния секретар на САЩ Рекс Тилърсън, предава Интерфакс. \r\n„При разглеждането на перспективите за двустранен диалог Лавров подчерта илюзорността на опитите за оказване на натиск на Русия чрез санкции, което Вашингтон отново направи на 20 юни. Подобни действия излагат на сериозен риск целият комплекс на руско-американските отношения, които и без това преминават през сложен период“, отбелязаха от Министерството на външните работи на Русия. \r\n„Лавров е подчертал, че Москва очаква отговор във връзка с по-рано представените пред Вашингтон руски предложения за нормализиране на тези отношения“, допълниха от руското ведомство.  Мария Динкова", "date": "2017-06-22", "title": "Интерфакс: Сергей Лавров и Рекс Тилърсън са провели телефонен разговор"}
