{"url": "http://www.focus-news.net/news/2019/10/31/2714719/daniel-panov-predsedatel-na-us-na-nsorb-blizo-450-mln-leva-poveche-darzhavni-subsidii-shte-poluchat-obshtinite-dogodina.html", "text": "Близо 450 млн. лева повече държавни субсидии ще получат общините догодина, което е над 20% ръст в сравнение с предходната година. Това каза в дневният информационен блок  „Добър ден“  на  „Радио „Фокус“  Даниел Панов, кмет на Община Велико Търново и председател на Националното сдружение на общините. Той уточни, че ще има и повече средства за здравеопазване и социални дейности. „Ще проведем разговори с министъра на финансите и ще обсъдим основните параметри на бюджетите за 2020 година. Напрежение в това отношение няма“, посочи Панов. Председателят на НСОРБ уточни, че не заради разпределението на средствата  една част от членовете са напуснали едно от общините събрания на Сдружението. „Това беше политическо решение. Не мисля, че партиите трябва да се месят в управлението на Сдружението. Кметовете в УС са вземали правилните решения в услуга на гражданите“, обясни още Панов. По думите му Сдружението на общините работи добре с изпълнителната власт. „Поддържаме диалог с всички държавни институции. През 2016 година промяната в Закона за нормативните актове даде възможност да участваме в законопроектите и да даваме нашето становище. Кметът е най-близо до гражданите и знае необходимостта от промяна на законите. С промяната постигнахме добра симбиоза с изпълнителната власт. Това послужи Сдружението да стане фактор и една от най-големите неправителствени организации у нас“, каза още Панов. Той допълни, че предстои втори тур на изборите в няколко от големите областни градове, но в работата на Сдружението политическият компонент не играе роля.", "date": "2019.10.31", "title": "Даниел Панов, председател на УС на НСОРБ: Близо 450 млн. лева повече държавни субсидии ще получат общините догодина"}
{"url": "http://www.focus-news.net/news/2019/10/31/2714717/n1-sarbiya-balgarski-diplomati-preduprediha-za-uvelichavashtoto-se-rusko-prisastvie-v-sarbiya.html", "text": "Двама български дипломати предупредиха за руските дейности на Балканите и увеличаващото се присъствие на Москва в региона, след съвместните руско-сръбски противовъздушни учения, предава телевизионният канал  N1 , като се позовава на московския портал Sputnik . \r\nБившият български посланик в САЩ Елена Поптодорова предупреди за установяването на руска военна база в южния сръбски град Ниш.  \r\nТя твърдим, че Ниш е руска военна база в Сърбия и ако Москва остави противовъздушни системи С-400 там, те ще покриват България и целия регион на Западните Балкани.  \r\nДивизия от С-400 беше разположена в Сърбия наскоро, като част от съвместните учения с Белградските военновъздушни сили.  \r\nБившият български външен министър Соломон Паси призова Европейския съюз да следи какво прави Москва в Сърбия. \r\n„Някакви дискусии за руско военно присъствие в Сърбия и руският шпионски център в Ниш?“, написа той в социалната мрежа „Туитър“. \r\nПо-рано Атлантическият клуб в България, на който Паси е президент изрази своите притеснения за разполагането на системи С-400 в Сърбия, като оттам заявиха, че присъствието на подобна военна техника ще създаде зона, до която НАТО няма да има достъп в случай на криза, твърди  Sputnik . \r\nСистемите С-400 ще бъдат изтеглени от Сърбия след края на ученията.  \r\n \r\n \r\n \r\n \r\n Теодор Пенев", "date": "2019.10.31", "title": "N1 (Сърбия): Български дипломати предупредиха за увеличаващото се руско присъствие в Сърбия"}
{"url": "http://www.focus-news.net/news/2019/10/31/2714721/oblastniyat-upravitel-na-burgas-valcho-cholakov-iziska-otchet-ot-vsichki-obshtini-i-institutsii-za-gotovnostta-im-da-posreshtnat-zimniya-sezon.html", "text": "Областният управител на Бургас Вълчо Чолаков изиска отчет от всички общини и институции за готовността им да посрещнат зимния сезон, съобщиха от пресцентъра на  Областната администрация . Той поиска също пътищата на територията на област Бургас да се затварят при строга координация между отговорните служби. Той настоя още за осигуряване на по-засилен контрол от досегашния, който да гарантира, че в опасни участъци няма да има навлизане на автомобили. Областният управител изиска такива мерки да бъдат  широко медийно оповестени предварително, за да се избегне липса на информация сред хората. Във всяка една община да  има подготвени и оборудвани помещения за настаняване на хора при нужда, разпореди още губернаторът. \r\nПо време на срещата стана ясно, че общините имат сключени договори или са в процедура по сключване на такива с фирми, осигуряващи снегопочистване. Областно пътно управление е извършило проверки на фирмите, почистващи републиканската пътна мрежа. Налични са необходимите инертни материали, луга и сол, осигурени са 6 км снегозащитни ограждения, които ще бъдат поставени на места с обичайно силно снегонавяване. По искане на областния управител снегозадържащи съоръжения са осигурени и във всички населени места на територията на община Бургас. Чолаков изиска и останалите общини да се оборудват с такива. \r\nОбект на проверка  в област Бургас са били 230 язовира – големи или такива, за които се знае, че са проблемни. Проверките са приключили с 22 акта за нарушения, от които 9 са с влезли в сила наказателни постановления. Констатациите на проверяващите са, че към настоящия момент всички  язовири са почти празни или много под нивото си. Кметовете на кметства и отговорните институции да реагират с внезапни  проверки, на място, при всеки сигнал за завишено ниво на води във водоемите, разпореди още областният управител. \r\nИзцяло реконструирани и възстановени сa и 2 участъка по поречието на река Средецка, които години създават проблеми на местното население, информираха от Напоителни системи. \r\nАктуализирани са списъците с болни на хемодиализа, резервът с кръв и плазма към днешна дата е запълнен. Училищата и детските градина са оборудвани с необходимите отоплителни материали. Зареждане на населението с дърва за огрев, в по малките населени места, е във фаза на приключване. \r\nИ тази година Областният кризисен щаб ще може да проследява движението на снегопочистващата техника по републиканската пътна мрежа. Достъп до видеонаблюдението от по-широк формат институции бе едно от нещата, които Вълчо Чолаков издейства още в началото на мандата си и което подобри значително работата на службите. \r\nСред проблемите, върху които продължава да работи областният управител е осигуряване на допълнителна тежка техника, която да изтегля по-бързо закъсали на пътната мрежа автомобили. \r\nОт областният щаб за борба с бедствията апелират към водачите на автомобили да се оборудват за движение при зимни условия, както и да спазват правилата за пътна безопасност. \r\nВ срещата участие взеха заместник-областният управител на област Бургас - Владимир Крумов, представители на 13-те общини в област Бургас,  на пожарната, полицията, регионалната здравна инспекция, инспекторатът по образование, спешната помощ, пристанища, летище, електроразпределителни дружества, ВиК, БЧК, телефон 112, военни структури, служби, отговорни за язовирите и речните корита, басейнова дирекция, митница и др.", "date": "2019.10.31", "title": "Областният управител на Бургас Вълчо Чолаков изиска отчет от всички общини и институции за готовността им да посрещнат зимния сезон"}
{"url": "http://www.focus-news.net/news/2019/10/31/2714718/36-godishen-mazh-ot-selo-topolitsa-e-zaginal-pri-paten-intsident-na-patya-aytos-karnobat.html", "text": "36-годишен мъж от село Тополица е загинал на място при пътен инцидент на пътя Айтос - Карнобат. Това съобщи за  Радио \"Фокус\" - Бургас  Цветелина Рандева от ОДМВР - Бургас. В 13.10 часа na пътя Айтос - Карнобат в района на заведението \"Малкият Бекир\" при изпреварване и прибиране в собствената пътна лента водачът на джип \"Мерцедес ML\", с бургаска регистрация - 36-годишен мъж от село Тополица, загубва контрол и се блъска в крайпътно дърво. Той е загинал на място, а 33-годишната му съпруга, пътувала с него, е с повърхностни наранявания е откарана в лечебно заведение за преглед. Към момента се извършва оглед на местопроизшествието. Очаква се тялото на мъжа да бъде откаранп в отделение \"Съдебна медицина\" при УМБАЛ-Бургас.  \r\nВ района няма образувано задръстване.   \r\nМария ПОПЧЕВА", "date": "2019.10.31", "title": "36-годишен мъж от село Тополица е загинал при пътен инцидент на пътя Айтос - Карнобат"}
{"url": "http://www.focus-news.net/news/2019/10/31/2714723/oblastniya-upravitel-na-pernik-irena-sokolova-kam-direktora-na-rdpbzn-kom-emila-markov-priemete-spetsialniya-mi-pozdrav-za-vashata-60-godishnina-i-uspeshno-izvarveniya-vi-trudov-pat.html", "text": "Приемете специалния ми поздрав по случай вашата 60-годишнина и успешно извървения ви трудов път! Това се казва в  благодарствен адрес  от областния управител на Перник Ирена Соколова до директора на Регионална дирекция „Пожарна безопасност и защита на населението” (РДПБЗН)-Перник комисар Емил Марков. Соколова заявява, че шест десетилетия са мерило за доказани качества, натрупан опит, личностно израстване и мъдрост. \r\n„Като професионалист в работата си, Вие отдадохте много сили, енергия, прецизност и опитност от себе си на Регионална дирекция „Пожарна безопасност и защита на населението”. Изградихте екип от отлично подготвени огнеборци, за които професията е кауза, призвание, истинска ценност осмисляща живота. Защото, когато спасяваш нечий живот, ти вдъхновяваш, възпитаваш и създаваш личности. През всичките години като служител и директор на РДПБЗН – Перник, Вие постигнахте ниво и стандарт на работа за овладяване на всяка непредвидена и рискова ситуация. Вярвам, че моето признание и признанието на жителите на област Перник към Вас е най-голямата награда за Вашата достойна и хуманна работа. Комисар Марков, още веднъж Ви благодаря за самоотвержената служба в името на хората и обществения интерес”, се казва също в благодарствения адрес.", "date": "2019.10.31", "title": "Областния управител на Перник Ирена Соколова към директора на РДПБЗН ком. Емила Марков: Приемете специалния ми поздрав за вашата 60-годишнина и успешно извървения ви трудов път"}
{"url": "http://www.focus-news.net/news/2019/10/31/2714715/daniel-panov-kmet-na-veliko-tarnovo-turizmat-e-edin-ot-vodeshtite-faktori-v-razvitieto-na-grada.html", "text": "Туризмът е един от водещите фактори в развитието на Велико Търново. Това каза за дневния блок  „Добър ден“  на  Радио „Фокус“  кметът на града Даниел Панов. Той добави, че ръстът в сектора е видим, а туристите, които са посетили града са близо милион. “Мога да кажа, че имаме най-дългия туристически сезон в България – повече от 9 месеца. Но, за да направим така че той да бъде 12 месеца планираме развитието на конгресния туризъм, редом с културния и творческия. Именно заради това поставям началото на изграждането на новия градски център със строителството на голяма експозиционна зала и прилежаща инфраструктура. Там ще има голям конгресен център за 1 500 места”, обясни кметът. \r\nДаниел Панов каза още, че този конгресен център ще уплътни туристическия сезон. По думите му се подготвят нови проекти, свързани с реставрация на „Царевец“ и „Трапезица“.  „Нужни са промени, които гарантират висока заетост на хотелските бази, привличане на платежоспособни туристи и законова възможност общините да стопанисват изоставени старинни сгради“, допълни Панов.  \r\n \r\nВиктория МЕСРОБОВИЧ-КУВЕНДЖИЕВА", "date": "2019.10.31", "title": "Даниел Панов, кмет на Велико Търново: Туризмът е един от водещите фактори в развитието на града"}
{"url": "http://www.focus-news.net/news/2019/10/31/2714716/toma-bikov-gerb-razgovorat-za-bnr-bi-mogal-da-se-razshiri-za-tova-dokolko-nastoyashtoto-zakonodatelstvo-e-adekvatno-na-sredata.html", "text": "Разговорът за БНР би могъл да се разшири до това доколко настоящото законодателство е адекватно на средата. Това каза пред журналисти народният представител от ПГ на ГЕРБ и председател на Временната анкетна комисия за БНР Тома Биков във връзка с проваленото заседание на ръководената от него комисия, предаде репортер на  Агенция „Фокус“ . Той отчете, че парламентът има правомощия да прави законодателство. „Разбира се, разговорът би могъл да се разшири и повече за това, доколко настоящото законодателство е адекватно на средата. То е много остаряло. Нашата комисия има съвсем конкретни цели“, уточни още Биков. Той изрази надежда да има заседание другата или по-другата седмица. „Ние се съобразяваме с Комисията по култура, която заседава в тази зала“, допълни още Биков.  \r\n„Очаквах да чуем изложение за техните действия в рамките на казуса, който се създаде с БНР. Лично аз бих ги попитал на следващо заседание доколко законовата рамка е била проблем в този случай. Ако има такива проблеми, да кажат мнението си, за да можем да направим изводите си като членове на законодателната власт“, допълни още Биков. Според него едва ли законът е основният проблем в случая с БНР, но е важно доколко той има отношение в казуса.  \r\nДеница КИТАНОВА", "date": "2019.10.31", "title": "Тома Биков, ГЕРБ: Разговорът за БНР би могъл да се разшири за това доколко настоящото законодателство е адекватно на средата"}
{"url": "http://www.focus-news.net/news/2019/10/31/2714722/ria-novosti-vanshno-ministerstvo-na-rusiya-ne-komentira-otkaza-na-balgariya-da-predostavi-viza-na-ruski-diplomat.html", "text": "Руското външно министерство не коментира въпроса за отказа на България да предостави виза за военния аташе на руското посолство в София, но изхожда от дипломатическия принцип на реципрочност. Това заяви говорителят на руското външно министерство Мария Захарова, съобщава  РИА Новости . \r\nПо-рано беше съобщено, че българските власти отказват да издадат виза на военния аташе в руското посолство в София. Дипломатът на когото беше отказана виза, все още е в Москва. Русия е информирана за това решение, отбелязва българското външно министерство. \r\n\"Няма да коментирам конкретно този случай сега. Мога да кажа, че се прилага принципът на реципрочност, от който изхождаме\", каза Захарова, отговаряйки на въпроса дали Москва ще предприеме мерки в отговор на действията на София. \r\n„Никой не е отменил принципа на реципрочност“, добави тя. \r\nВ понеделник стана известно, че българските власти са поискали руски дипломат да бъде отзован от страната, подозирайки го в разузнавателна дейност.  \r\n \r\n Теодор Пенев", "date": "2019.10.31", "title": "РИА Новости: Външно министерство на Русия не коментира отказа на България да предостави виза на руски дипломат"}
{"url": "http://www.focus-news.net/news/2019/10/31/2714818/tass-bashar-asad-zayavi-che-siriyskoto-pravitelstvo-shte-se-saobrazi-s-vsyako-reshenie-na-konstitutsionniya-komitet-v-zheneva-ako-toy-otgovarya-na-natsionalnite-interesi-na-stranata.html", "text": "Сирийското правителство ще се съгласи с всяко решение, взето след заседанията на Конституционния комитет, който започна работа в Женева, заяви президентът Башар ал Асад в интервю за сирийските медии, предава  TACC . \r\n\"Ние ще приемем всеки резултат, ако той отговаря на националните интереси, от проекта за нова конституция\", заяви държавният глава. \r\nВ същото време президентът подчерта, че Конституционният комитет \"няма нищо общо с изборите в Сирия\". \r\n\"Предстоящите избори ще се проведат под егидата на сирийската държава\", каза той, отговаряйки на въпроса дали вотът ще бъде организиран от ООН. \r\n \r\n : Теодор Пенев", "date": "2019.10.31", "title": "ТАСС: Башар Асад заяви, че сирийското правителство ще се съобрази с всяко решение на Конституционния комитет в Женева, ако той отговаря на националните интереси на страната"}
{"url": "http://www.focus-news.net/news/2019/10/31/2714724/epizootichnata-obstanovka-na-teritoriyata-na-oblast-kyustendil-e-spokoyna.html", "text": "Епизоотичната обстановка на територията на област Кюстендил е спокойна. Към днешна дата епизоотичната обстановка в областта по отношение на болестта Африканска чума по свинете е благоприятна. Това бе констатирано по време на ежеседмичното заседание на Областната епизоотична комисия, председателствано от зам. областния управител на Кюстендил д-р Матей Попниколов, предаде репортер на  Радио „Фокус” – Кюстендил . „Епизоотичната обстановка е благоприятна по отношение и на всички останали болести”, каза д-р Емил Гъгнев началник на отдел „Здравеопазване при животните” към Областна дирекция по безопасност на храните– Кюстендил. Той поясни, че по време на ловния сезон през съботния ден са отстреляни 30 диви свине, а пробите са изпратени в Националната референтна лаборатория в София.  \r\n„Към момента са изследвани 20 проби, които са отрицателни, а в рамките на деня ще бъдат изследвани и останалите, като и за тях очакваме да бъдат отрицателни“, каза д-р Гъгнев. Той посочи, че са били извършени и проверки на промишлените птицефермите на територията на областта. Установено е, че условията за биосигурност се спазват, както се спазват и всички изисквания по програмите. „Започна ваксинационната кампания срещу лисиците по Програмата за надзор на болестта бяс, която се провежда на територията на страната. Тя стартира през 2009 г. и ще продължи до 2020 г. Разпръскват се по 25 ваксинални примамки на 1 кв. км. от летателни средства. Примамките в никакъв случай не бива да бъдат докосвани от хора, когато ги забележат“, обясни д-р Гъгнев.  \r\nВенцеслав ИЛЧЕВ", "date": "2019.10.31", "title": "Епизоотичната обстановка на територията на област Кюстендил е спокойна"}
{"url": "http://www.focus-news.net/news/2019/10/31/2714720/futbol-slaviya-gostuva-na-vitosha-bistritsa-v-mach-ot-14-ti-krag-ot-balgarskata-efbet-liga.html", "text": "Футбол: Славия гостува на Витоша Бистрица в мач от 14-ти кръг от българската „Ефбет“ лига. Гостите се намират на седмо място в класирането и при победа в днешния мач ще се изкачат до пета позиция. Витоша е в дъното на класирането с три точки и само една победа в 13 мача. Дори победа няма да помогне на домакините, които се намират на 7 точки от Ботев Пловдив. Мачът започва в 16:00 часа.", "date": "2019.10.31", "title": "Футбол: Славия гостува на Витоша Бистрица в мач от 14-ти кръг от българската „Ефбет“ лига"}
{"url": "http://www.focus-news.net/news/2019/10/31/2714726/pensioneri-ot-burgas-organiziraha-kontsert-posveten-na-denya-na-buditelite.html", "text": "Въпреки мрачното време бургаските пенсионери направиха концерт за чудо и приказ. Над 80 участници от 7 пенсионерски клуба в Бургас отбелязаха в аванс Деня на будителите, който се чества на 1 ноември. Това съобщиха от пресцентъра на  Община Бургас . С цветни носии, най-обичаните народни песни и танци звучаха днес в Културния център. Специални гости на събитието бяха именитата певица Жечка Сланинкова и музикантът - Румен Стоянов. \"Поздравявам Ви с настъпващия празник на българските просветители и книжовници. Възхищавам се на вашия дух. Пожелавам Ви здраве и нека винаги имате поводи за хубави песни, както и днес. Благодаря Ви за всички прояви, които инициирате\", заяви в приветственото си слово Йорданка Ананиева, зам.-кмет \"Култура и образование\" към Община Бургас. В концерта, със заглавие \"Пей сърце - ясен месец\" взеха участие клуб \"Тракиец\", клуб \"Нов живот\", клуб \"Освобождение\", клуб \"Трета възраст\", клуб \"Демокрация\" - състав \"Орхидея\", клуб \"Чайка\" и други. Инициативата се реализира с подкрепата на Община Бургас.", "date": "2019.10.31", "title": "Пенсионери от Бургас организираха концерт, посветен на Деня на будителите"}
{"url": "http://www.focus-news.net/news/2019/10/31/2714727/mestni-izbori-2019-oblastna-administratsiya-veliko-tarnovo-poluchi-vsichki-byuletini-za-vtoriya-tur-na-izborite.html", "text": "Областна администрация - Велико Търново получи всички бюлетини за втория тур на изборите за общински съветници и за кметове, които ще се проведат на 3 ноември 2019 г. Това съобщиха от пресцентъра на  институцията . Общинските избирателни комисии (ОИК) бяха изпратили своите упълномощени представители, които контролираха получаването на бюлетините. Бюлетините и изборните книжа пристигнаха запечатани с индивидуална пломба с номер, която главният секретар на Областна администрация - Велико Търново Петя Райкова разпломбира в присъствието на представителите на ОИК от областта.", "date": "2019.10.31", "title": "Местни избори 2019: Областна администрация - Велико Търново получи всички бюлетини за втория тур на изборите"}
{"url": "http://www.focus-news.net/news/2019/10/31/2714728/nad-50-uchenitsi-ot-uchilishte-v-dobrich-se-vklyuchiha-v-globalnata-obrazovatelna-kampaniya-vizhdam-te-vizhdash-me.html", "text": "Над 50 ученици от ОУ „Хан Аспарух“ се включиха в глобалната образователна кампания за безопасна интеракция между велосипедисти и камиони „Виждам те. Виждаш ме”. Това съобщи Ива Станева, представител на кампанията, предаде кореспондентът на  Радио „Фокус” – Варна . Децата са се качили в кабината на камион, за да могат да видят къде са „мъртвите точки”, където шофьорът не може да ги види в огледалата. Инспектор Мая Василева от Районно управление на МВР - Каварна при ОДМВР - Добрич е представила правилата за велосипедистите. Учениците са били запознати със спецификите на движение на камионите на пътя, кои са основните рискови ситуации и как могат да ги избегнат.  Според официалните данни на Главна дирекция „Национална полиция“ за миналата 2018 г. при пътнотранспортни произшествия (ПТП) са загинали 21 велосипедисти, а ранените са 393. От началото на тази година до 30 октомври при ПТП са загинали 21 и са ранени 325 велосипедисти на територията на цялата страна. От началото на годината до 30.10.2019 г. на територията на област Добрич при ПТП няма загинали, но има 7 ранени велосипедисти, по информация на началника на сектор „Пътна полиция“ при ОДМВР - Добрич главен инспектор Жулиян Минев.  \r\nИнспектор Мая Василева е представила пред децата правилата за велосипедистите на пътя. „До момента с нашия камион сме влезли в 9 училища в страната и сме обучили над 600 деца само за няколко месеца. Демонстрацията е важна, защото, особено пред такава млада аудитория, това е единственият начин да привлечем вниманието им и да създадем отговорност при движението по пътя. Когато се качат в камиона, те сами виждат, че автомобилът има 6 огледала и въпреки това видимостта на велосипедите до кабината на водача е с известно затруднение. Така децата разбират много ясно къде не трябва да се позиционират. Безопасното движение е споделена отговорност от всички.“, заяви търговският мениджър на фирмата Пламен Кирилов. \r\nЖулиета НИКОЛОВА", "date": "2019.10.31", "title": "Над 50 ученици от училище в Добрич се включиха в глобалната образователна кампания “Виждам те. Виждаш ме”"}
{"url": "http://www.focus-news.net/news/2019/10/31/2714725/mestni-izbori-2019-kandidat-za-obshtinski-savetnik-v-dupnitsa-e-podal-zhalba-zaradi-lipsa-na-otcheteni-preferentsii.html", "text": "Кандидат за общински съветник в Дупница е подал жалба заради липса на отчетени преференции. Това съобщиха за  Радио „Фокус” – Кюстендил   от Общинска избирателна комисия – Дупница. В жалбата се твърди, че в една от секционните избирателни комисии са допуснали сериозно нарушение на Изборния кодекс при преброяването на преференциите, както и некоректно са ги отразили при попълването на протокола с изборните резултати. Жалбоподателят е отбелязал, че той, и още петима избиратели – членове на неговото семейство и роднини са гласували преференциално за него в съответната секция, а в протокола с изборните резултати от тази секция няма нито един отбелязан глас за него. Той е посочил, че желае да бъде извършено ново преброяване на бюлетините в секцията, на което той или негов представител да присъстват, след което да се внесат необходимите корекции в протокола секционната избирателна комисия. Общинската избирателна комисия е оставила жалбата без разглеждане. Становището е, че с така формулирани искания жалбата е недопустима. Общинската избирателна комисия не разполага с правомощия да извършват повторно преброяване на бюлетините, с изключение на случаите изрично изброени в чл. 445, ал. 3 от Изборния кодекс, какъвто не е настоящият. Единствената правна възможност за контрол върху изборните резултати е уредена в част втора, глава петнадесета, раздел Х, чл. 459 от Избирателния кодекс - подаване жалба пред  Административен съд.  \r\nВенцеслав ИЛЧЕВ", "date": "2019.10.31", "title": "Местни избори 2019: Кандидат за общински съветник в Дупница е подал жалба заради липса на отчетени преференции"}
{"url": "http://www.focus-news.net/news/2019/10/31/2714408/preg.html", "text": "Ръководителят на кабинета на президента на САЩ Доналд Тръмп, Мик Мулвани не е бил информиран за акцията за ликвидирането на лидера на „Ислямска държава“ Абу Бакр ал-Багдади, докато тя не е започнала, което повдига въпроси за неговия статут в Белия дом, пише американското консервативно издание  The Washington Examiner . \r\nМулвани е бил в своя дом в Южна Каролина и е научил за операцията, чак когато тя е започнала, според американски медии.  \r\nСлужител в администрацията на Белия дом заяви, че решението Мулвани да не бъде информиран за акцията не означава, че статута му е застрашен.  \r\n„Елемента на изненадата е много важен“, заяви той, като добави, че акцията е била много важна и от нея са зависили човешки животи, заради което много малко хора са знаели за нея. \r\nДруг служител добави, че „операцията е започнала много бързо“ и въпреки, че Мулвани не е бил информиран и не е могъл да участва в нейното планиране, той е получил информация за нейния успех, след края й.  \r\nСпоред източници в Белия дом Тръмп не е пожелал да включи Мулвани в акцията по ликвидирането на Багдади, понеже не е сметнал, че той има роля в националната сигурност на страната. \r\nРъководителят на кабинета е отишъл в Белият дом два дни след края на акцията, в която беше обявена смъртта на лидера на „Ислямска държава“.  \r\nАнди Кард, ръководител на кабинета на САЩ в правителството на бившия президент Джордж Буш заяви, че е „озадачен“ от това, че Мулвани е бил оставен настрана, тъй като според него изпълняващият този пост типично присъства на срещите за националната сигурност и е отговорен за координацията на изявленията на държавните служители за подобни акции.  \r\nТръмп по-рано обмисляше заместването на Мулвани, чиято позиция в Белия дом е разглеждана като несигурна, заради подхода му във връзка с процедурата по импичймънт на президента. \r\n*** \r\n \r\n  Всички посолства и консулства на Израел по света спряха работа в сряда сутринта заради стачка на дипломатите и военните аташета, предизвикана от конфликт между Министерството на външните работи и Министерството на финансите на страната във връзка с изплащаните стипендии на дипломатическите представители, пише  The Times of Israel . \r\nТози ход, координиран от Министерството на външните работи, Министерството на отбраната и Федерацията по труда Хистадрут, дойде, след като, както се съобщава, Министерството на финансите не е изпълнило постигнати договорки и е заявило, че ще принуди пратениците да изплатят хиляди долари, които са им възстановени за разходи. \r\nЗатварянето влезе в сила в 1:00 в сряда сутрин по израелско време. \r\n„Поради решението на израелското министерство на финансите да наруши споразуменията, договорени и подписани от генералния директор на Министерството на финансите на 21 юли 2019 г., и да приложи едностранна процедура, която променя протокол, който е бил на място в продължение на няколко десетилетия, ние сме принудени да затворим посолството“, се казва в изявления, публикувани на различни уебсайтове на мисиите. \r\n„Няма да се предоставят консулски услуги и никой няма да може да влиза в посолството / консулството“, се казва в изявлението. \r\nЗатварянията вероятно ще навредят на израелците, които пътуват в чужбина и се нуждаят от консулска помощ по въпроси като изгубени паспорти или медицински спешни случаи. Спирането на Министерството на отбраната би навредило на израелското сътрудничество в областта на отбраната с други страни и износа на оръжие. \r\nСпорът е за стипендии за изплащане на израелски дипломати и пратеници на министерството на отбраната, разположени в чужбина, които са предназначени да покрият широк спектър от разходи, от провеждането на събития в резиденцията на посланика до транспортните разходи. \r\nМинистерството на финансите настоява да промени начина, по който възстановява разходите, и да облага стипендиите, което би засегнало значително дипломатите и аташетата, които отдавна се оплакват от ниските заплати. \r\nСега също иска да наложи новата система със задна дата, което би принудило пратениците да изплащат хиляди долари. \r\n„Израелските дипломати се ангажират по всяко време да се стремят да повишат силата и устойчивостта на Израел. За съжаление решението на Министерството на финансите не ни оставя друг избор, освен да предприемем гореспоменатите действия, тъй като на жизнените интереси на държавата Израел са нанесени вреди“, се казва в изявлението. „Надяваме се, че тази криза ще бъде разрешена възможно най-скоро“. \r\nИзраелските дипломати отдавна се оплакват от ниските заплати и лошите условия на труд. Веднъж на няколко години те въвеждат трудови санкции, които обикновено са последвани от обща стачка - със смесени резултати. През януари 2011 г. те осуетиха планираното посещение в Израел от тогавашния руски президент Дмитрий Медведев, но иначе успехите на работния съюз на Министерството на външните работи са рядкост. \r\nТри години по-късно, след седмици на засилени трудови санкции, включващи прекратяване на всякакви контакти с чуждестранни правителства и спиране на всички консулски служби на израелците в чужбина, те затвориха за първи път в историята на Израел централата на министерството в Йерусалим и 103 посолства и консулства по целия свят.  \r\nПрез ноември 2014 г. представителите на профсъюзите на Histadrut подписаха цялостно споразумение с представители на финансовото министерство за увеличаване на заплащането на израелските дипломати, с което очевидно сложиха край на дългата борба на работниците на съюза. \r\nВъпреки това дипломатите казват, че пет години по-късно тя все още не е изпълнена изцяло. \r\nОсвен заплащането, самото министерство се бори с огромни съкращения на бюджета. \r\nПрез септември Министерството на външните работи обяви, че е принудено да замрази по-голямата част от дипломатическите си дейности в световен мащаб поради липса на средства. \r\nМинистерството заяви, че инструкцията е дадена от генералния счетоводител на финансовото министерство поради „сериозния дефицит“ в бюджета му. \r\nДейностите, които бяха прекратени, включваха командировките на дипломатите в чужбина, формулирането на нови дипломатически инициативи и договори, домакинството на делегации на чуждестранни дипломати и журналисти в Ерусалим, реновирането и поддръжката в централата на министерството и т.н. \r\nПрез последните 20 години бюджетите на всички министерства са се удвоили - само този на Министерството на външните работи е бил съкратен, а сега възлиза на 367 милиона долара годишно. \r\nВ момента Израел поддържа 69 посолства, 23 консулства и пет специални мисии, включително своя представител в Организацията на обединените нации. \r\nПрез май доклад на държавния контрольор Йосеф Шапира установява, че някои израелски посланици и техният персонал живеят в необитаеми условия, докато са на постове в чужбина. В доклада на Шапира се казва, че много от 250-те или повече имота и резиденции на служители под разпореждането на Министерството на външните работи са в разрушено състояние. \r\n*** \r\n \r\n  Американските конгресмени са наложили санкции на Турция и са гласували в полза на арменските твърдения, защото Анкара е развалила играта на Вашингтон в Сирия. Това заяви министърът на външните работи на Турция Мевлют Чавушоглу, цитиран от електронното издание на консервативния ежедневник  Yeni Safak . \r\n„Имаше опити там (в Северна Сирия) да бъде основана терористична държава“, заяви първият дипломат на Анкара пред журналистите. \r\n„Чрез предприетите от нас стъпки и ходове развалихме тази игра чрез сделки както със САЩ, така и с Русия, първо на масата, а по-късно и на земята. Те се опитват да отмъстят за това“, категоричен е \tЧавушоглу. \r\nТурция по-рано в сряда привика американския посланик в Анкара, след като Камарата на представителите - долната камара на Конгреса - прие резолюция за признаване на т. нар. „арменски геноцид“. \r\nАмериканските депутати също приеха законопроект за налагане на санкции на Турция заради операцията й „Извор на мира“ в Северна Сирия - операция, целяща да изчисти региона от терористични елементи и да проправи пътя на сирийските бежанци в Турция да се заселят там. \r\nПо повод резолюцията за „арменския геноцид“ първият дипломат на Анкара заяви, че Турция е изразила възражението и очакванията си, като е призовала посланика на САЩ и е обявила мярката за „недействителна“. \r\nТурция възразява срещу представянето на инцидентите като „геноцид“, но описва събитията от 1915 г. като трагедия, в която и двете страни претърпяват жертви. \r\nАнкара многократно предлага създаването на съвместна комисия от историци от Турция и Армения плюс международни експерти, които да разгледат въпроса. \r\n*** \r\n \r\n  „Да разчиташ на чуждестранната помощ, за да намалиш корупцията е като да разчиташ на уискито, за да се излекуваш от алкохолизма. След закритите изслушвания в  Камарата на представителите на САЩ се чуха показания за ролята на президента Тръмп за забавяне на помощта на Вашингтон за Украйна, а лидерът на мнозинството в Сената Чък Шъмър заяви: „Числата не лъжат. Още по-ясно е, че президентът Тръмп не е антикорупционният кръстоносец, който твърди, че е“. По-голямата част от пресата тихомълком приема, че американската помощ е жизнена за борбата с корупцията в Украйна. Но това пренебрегва токсичната история на чуждестранните помощи и украинската следсъветска история“, пише авторитетното списание  The American Conservative  в материал, представен без редакторска намеса. \r\nАнализ на American Economic Review от 2002 година стигна до заключението, че „увеличаването на (чуждестранната) помощ е свързано с едновременно увеличаване на корупцията“ и че „корупцията е позитивно взаимосвързана с получаваната помощ от САЩ“. \r\nТова беше годината, в която президентът Джордж Буш-младши стартира нова програма за чуждестранна помощ - Millenium Challenge Account (MCA). Буш обяви: „Смятам, че няма смисъл да даваш помощ, пари на корумпирани държави.“ Но администрацията на Буш продължи да доставя милиарди долари в подаръци за много от най-корумпираните режими в света. До 2004 г. Държавният департамент е кодифицирал онова, което означава забавяне: „MCA е базирана на стимулите добавка към други програми за помощ на САЩ“. Екипът на Буш намери оправдания за предоставяне на помощ чрез MCA на някои от най-корумпираните правителства в света, включително Грузия. \r\nПрез 2010 г. президентът Барак Обама обяви в Организацията на обединените нации, че Америка „води глобални усилия за борба с корупцията“. „Помощниците на Обама казаха, че САЩ в миналото често изглежда просто са хвърляли пари при проблеми“, съобщава „Лос Анджелис Таймс“. , Но загадката с реформите беше разкрита на следващата година, когато администрацията на Обама ожесточено се противопостави на усилията на Конгреса да ограничи разточителните помощи. Държавният секретар Хилари Клинтън предупреди, че ограничаването на раздаването на материална помощ на страни, които не са успели да преминат антикорупционни тестове, „може да повлияе на огромен брой нуждаещи се получатели на помощ“. \r\nАдминистрацията на Обама продължи да излива десетки милиарди американски данъчни долари в черни дупки като Афганистан, за който дори неговия президент Ашраф Гани призна през 2016 г., че е „една от най-корумпираните държави на земята“. И потопа от помощи, получени от афганистанското правителство само влоши корупцията. Както Джон Сопко, героичният Специален генерален инспектор за възстановяване в Афганистан (SIGAR), отбеляза: „Трябва да разберем как политиките и практиките на САЩ неволно подпомагат и подкрепят корупцията. Трябва да разпознаем опасността да се занимаваме с герои или мрежи с недобросъвестна репутация, да толерираме злоупотреби с договори, да приемаме калпаво изпълнение и да реализираме неустойчиви проекти“. \r\nНа закритите изслушвания миналата седмица в Камарата чуха от действащия посланик на САЩ в Украйна Уилям Тейлър, който свидетелства, че е „имал власт над по-голямата част от усилията на САЩ да подкрепи Украйна срещу руската инвазия и да й помогне да победи корупцията. „Вашингтон Поуст възхвалява Тейлър като човек, който„ прекара голяма част от 90-те години на миналия век, казвайки на украинските политици, че нищо не е по-критично за тяхното дългосрочно преуспяване от изкореняването на корупцията и укрепването на върховенството на закона, в ролята му на ръководител на американската помощ за развитие за постсъветските страни“. \r\nTransparency International, която публикува годишен индекс на възприятията за корупция, показва, че корупцията се разраства в Украйна в края на 90-те години на миналия век и остава на неприлични нива (въпреки че последните години показват леки подобрения). Тейлър беше посланик в Украйна от 2006 г. до 2009 г., когато корупцията рязко се влоши, въпреки стотиците милиони долари американска помощ. Сега Украйна е класирана като 120-та най-малко корумпирана нация в света - по-долу от Египет и Пакистан, два основни получатели на помощ от САЩ. Това, което е собственикът на Вашингтон Редскинс Дан Снайдер за NFL, изглежда Тейлър е за каузата за борба с корупцията. \r\nПодкупването на чуждестранни политици за насърчаване на честното управление има също толкова смисъл, колкото разпространението на безплатни презервативи, за да се насърчи въздържанието. Вместо да насърчава добрите практики на управление, по-вероятно е чуждата помощ да произведе клептокрации или правителства на крадци. Както отбелязва анализът на Brookings Institution, „Историята на американската помощ е пълна с приказки за корумпирани чуждестранни служители, използващи помощ, за да наредят собствените си джобове, да подкрепят военни натрупвания и да преследват проекти за суета“. И американските полици, и бюрократите искат да продължат да предоставят лесните пари чрез помощи, независимо от това как режимите харчат парите или дали ги използват, за да репресират собствените си граждани. \r\nАко американската помощ беше ефективна, Украйна щеше да се превърне в рай за върховенство на закона отдавна. Новият президент на страната Владимир Зеленски може да бъде искрен в усилията си да премахне корупцията. Но е обида и за него, и за нацията му да се преструват, че Украйна не може да изчисти къщата си  без помощ от Доналд Тръмп. Най-сигурният начин за намаляване на чуждестранната корупция е прекратяване на чуждестранната помощ.", "date": "2019.10.31", "title": "Преглед на основните теми в световния печат ( Агенция \"Фокус\")"}
{"url": "http://www.focus-news.net/news/2019/10/31/2714409/predstoyashti-sabitiya-v-stranata-za-31-oktomvri-agentsiya-fokus.html", "text": "*** \r\n \r\nОт 10.00 часа държавният глава Румен Радев ще участва в тържеството по случай завършването на випуск „Княз Александър I“ – II смяна на Военна академия „Георги Стойков Раковски”.   \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n*** \r\n \r\nОт 10:00 часа в Националния археологически музей заместник-министърът на образованието и науката Карина Ангелиева ще представи дейностите на музеите към БАН по програма „Образование с наука“. В рамките на събитието ще бъде изнесен урок на второкласници от 18 СУ „Уилям Гладстон“ по темите от учебния предмет Околен свят „Моето родно място“ и „Забележителности в родното място“. \r\n \r\n*** \r\n \r\nОт 11:00 часа в сградата на Главна дирекция „Национална полиция“, ще се проведе пресконференция по откриване на кампанията Акция \"Зима\" 2019. На пресконференцията ще присъстват началникът на отдел „Пътна полиция“ при Главна дирекция „Национална полиция“ комисар Любомир Костадинов, председателят на Съюза на българските автомобилисти (СБА) инж. Емил Панчев, представители на Българския Червен кръст, Изпълнителна агенция „Автомобилна администрация“, Агенция „Пътна инфраструктура“ и Държавна агенция \"Безопасност на движението по пътищата\". \r\n \r\n*** \r\n \r\nОт 11:00 часа в Националния пресклуб на БТА, ще се проведе пресконференция  по повод старта на кампания за безплатно заличаване на белези, получени в резултат на катастрофа или изгаряния. \r\n \r\n*** \r\n \r\nОт 11.00 часа в х-л „Хилтън“, ще се проведе конгрес на Централноевропейската диабетна асоциация (CEDA) асоцииран с Международния дунавски симпозиум за 2019 г. \r\n \r\n*** \r\n \r\nОт 11:00 часа в Столичната библиотека ще бъде представена документалната изложба „Първи будители на българския род“. \r\n \r\n*** \r\n \r\nОт 11:00 часа в залата на Конферентен център ПРОДЖЕКТ ЛАБ, Предприятие за управление на дейностите по опазване на околната среда – ПУДООС, организира пресконференция за разясняване на дейностите по проект: „Екологосъобразно обезвреждане на излезли от употреба пестициди и други препарати за растителна защита с изтекъл срок на годност“, финансиран  по Българо – Швейцарска програма за сътрудничество. \r\n \r\n*** \r\n \r\nОт 11.30 часа в „Пирогов“ ще се състои дарение на иновативен апарат за дигностициране на астма в детска възраст. \r\n \r\n*** \r\n \r\nОт 18:30 часа в Литературния клуб на Столична библиотека, ще бъде представена книгата „Къщите (още ) говорят“. \r\n \r\n*** \r\n \r\nОт 18:30 часа пред Националната библиотека \"Св. св. Кирил и Методий“, Национално движение „Хан Кубрат“ организира \"Българският отговор на Хелоуин 2019\". \r\n \r\n*** \r\n \r\nОт 19:00 часа в зала \"България\" ще звучи първата симфония на Ленард Бърнстейн \"Йеремия\", изпълнена от Софийската филхармония и мецосопраното Виолета Радомирска под диригентската палка на маестро Оливер Ведер. \r\n \r\n*** \r\n \r\nОт 11:00 часа в гр. Белене, ул.  \"Персин\" №5, сградата на Дирекция на природен парк „Персина“, ЧЕЗ-България ще представи проект за защита живота на птиците, опазване на биоразнообразието, както и за предпазване на мрежата от възникване на аварии и пожари в резултат от досега с тях. \r\n \r\n*** \r\n \r\nОт 13:00 чaса в КЦ „Морско казино“ зала „Георги Баев“ ще се състои брифинг по повод семинар на тема „Популяризиране на Националната програма за профилактика на оралните заболявания при деца от 0-18 годишна възраст в Република България, за подобряване на познанията и културата на различни целеви групи от населението в областта на профилактиката на оралните заболявания”.  \r\n \r\n*** \r\n \r\nОт 11.30 часа в малката зала на ОДМВР-Бургас ще се проведе брифинг по повод стартиращата Акция „Зима“.  \r\n \r\n \r\n*** \r\n \r\nОт 16.00 часа в Музея на Възраждането ще се открие изложбата „Духовност и Музей“. \r\n \r\n*** \r\n \r\nОт 15.00 часа в Художествена галерия \"Недялко Каранешев\" ще бъде връчена станалата вече традиционна награда \"Будител на Община Горна Оряховица\". \r\n \r\n*** \r\n \r\nОт 11.00 часа в заседателната зала на Общината ще бъде представен проектът за изграждане на Младежки център.  \r\n \r\n*** \r\n \r\nОт 12:00 часа в АЕМО „Стария Добрич“ ще се състои празничен концерт на професионален фолклорен ансамбъл „Добруджа“. \r\n \r\n*** \r\n \r\nОт 16.30 часа в Туристическия информационен център, ще се състои изложба за графична рисунка или колаж на тема \"Будителите - Национална гордост\". \r\n \r\n*** \r\n \r\nОт 17.30 часа в Музея на фотографията ще бъде представен фотоалбумът „Петър Папакочев: паметта на светлината”. \r\n \r\n*** \r\n \r\nОт 18:00 часа в салона на Ловчанско читалище „Наука 1870 г.\", ще се проведе празнично тържество по повод Деня на народните будители.  \r\n \r\n*** \r\n \r\nОт 11.00 часа в заседателната зала на Община Пещера, ул.„Дойранска епопея“ №17, в Центъра за административно обслужване на Общината ще се проведе кръгла маса за представяне на социалната икономика и социалното предприемачество.  \r\n \r\n*** \r\n \r\nОт 19:00 часа Пазарджишкият драматично-куклен театър „Константин Величков“ ще отбележи 50-годишния си юбилей с премиерата на „Албена“ от Йордан Йовков. \r\n \r\n \r\n \r\n \r\n \r\n*** \r\n \r\nОт 19:00  в зала „Планетариум“ на Регионалния природонаучен музей, сдружение „Зелени Блакани“ ще представи лекция за историите и проблемите на делфините в Черно море. \r\n \r\n*** \r\n \r\nОт 15.00 часа в ОДМВР-Разград ще се проведе пресконференция по повод предстоящата акция \"Зима“. \r\n \r\n*** \r\n Смолян.  \r\nОт 17:30 часа в залата на Държавен архив – Смолян ще бъде открита фотоизложба „Светът на Хайтов“, посветена на 100 годишнината на писателя Николай Хайтов. \r\n \r\n ***  \r\n Смолян.  \r\nОт 18,30 часа във фоайето на Родопски драматичен театър „Николай Хайтов“ ще се проведе инициативата „Творчески щрихи“, посветена на 100 годишнината на писателя Николай Хайтов. \r\n \r\n*** \r\n \r\nОт 9.00 часа в храм „Св. Теодор Тирон“ ще бъде отслужена заупокойна света литургия в памет на митрополит Методий Кусев. \r\n \r\n*** \r\n \r\nОт 18.00 часа в Културен център „Стара Загора“ ще се състои церемония по официалното връчване на отличието  „Анастасия Тошева“ на Общината. \r\n \r\n*** \r\n \r\nОт 18.00 часа в залата на Международния младежки център, Община Стара Загора, Долап.бг и Международен младежки център Стара Загора организират срещи-разговори с видни земляци под надслов „Красивите лица на Стара Загора“. \r\n \r\n*** \r\n \r\nОт 15.30 часа в изложбената зала на къща-музей „Алеко Константинов“ ще бъде открита експозиция, посветена на 100-годишнината от освобождаване на Добруджа. \r\n \r\n*** \r\n \r\nОт 11:00 часа, в сградата на ОДМВР-Сливен главен инспектор Илиян Николов, началник на сектор „Пътна полиция” при ОДМВР-Сливен, директорът на  БЧК-Сливен Моника Сярова и председателят на СБА за Сливен Андон Андонов ще дадат брифинг във връзка с предстоящия зимен сезон и началото на Акция „Зима”.", "date": "2019.10.31", "title": "Предстоящи събития в страната за 31 октомври (Агенция „Фокус“)"}
{"url": "http://www.focus-news.net/news/2019/10/31/2714412/mestni-izbori-2019-upravlyavashti-i-opozitsiya-davat-izbornoto-zakonodatelstvo-na-popravitelen-sled-vtori-tur-obzor.html", "text": "С кворум от 142 народни представители започна пленарното заседание след депутатската ваканция заради местния вот. Заради втория тур на местните избори и Деня на народните будители парламентът няма да работи на 31 октомври и 1 ноември. Макар и политическите сили да направиха своите първи изявления в нощта на изборите и да представиха своя анализ на отделни следизборни пресконференции - отзвукът от първи тур не подмина пленарната зала. В декларация от името на група  лидерът на БСП Корнелия Нинова  заяви, че властта е била внушаваща и използваща страховете и бедността на хората. „Партийните отчети за безапелационни победи ще правим след втори, а не им е тук мястото. Искам да поставя някои изключително остри въпроси, които касаят всички нас. Всички партии, всички парламентарни групи. Става въпрос за пороците в изборния процес, които изкривяват реалния вот на българския народ“, каза още Нинова. Корнелия Нинова обърна внимание на данни за 400 хил. невалидни бюлетини на първи тур, което е 15 % от вота. Нинова направи заявка, че още на първия ден след минаването на втория тур, БСП отново ще постави въпроса за машинното гласуване. „Премахнахте го, за да фалшифицирате. 400 хил. гласа не са отчетени по ваша воля“, подчерта лидерът на БСП. В декларация  председателят на ПГ на ГЕРБ д-р Даниела Дариткова  отговори на коментарите на БСП. \"Благодаря на всички парламентарни групи, че подкрепиха решението да нямаме пленарни заседания. Това ни предпазва именно от употребата на парламентарната трибуна за предизборна агитация. Нещо, което е недопустимо\", подчерта д-р Дариткова по адрес на Нинова. Според нея с поведението да се говори предизборно от трибуната депутатите не мотивират гражданите да имат по-добро отношение към Народното събрание и да имат по-добро отношение към политическите партии. \"Отговорността е на всички нас, още по-голяма е отговорността на лидерите на политическите партии. Тук от тази трибуна ние категорично заявихме, че след изборите ще търсим едно сериозно, конструктивно, диалогично обсъждане на Изборния кодекс с цел да избегнем всички негативни прояви, които сме отчели по време на изборите. Ще търсим решения, които да направят процедурата максимално прозрачна. Не смятам, че внушенията, че поради една или друга причина някой не е спечелил гласове на тези избори са полезни преди балотажите\", каза д-р Дариткова. \r\nДеница КИТАНОВА", "date": "2019.10.31", "title": "Местни избори 2019: Управляващи и опозиция дават изборното законодателство на поправителен след втори тур (ОБЗОР)"}
{"url": "http://www.focus-news.net/news/2019/10/31/2714411/pregled-na-osnovnite-temi-v-britanskiya-pechat-agentsiya-fokus.html", "text": "Излизането на Великобритания от структурите на Европейския съюз без сделка още не е премахнато като възможност и е реална опасност, предупреди главният преговарящ за Брюксел в преговорите за Брекзит Мишел Барние, пише лондонското издание  The Independent . \r\nДокато Великобритания се готви за предсрочни избори на 12 декември, Барние заяви, че бъдещите търговски преговори може да бъдат „трудни“. \r\n„Рискът Брекзит да се случи без ратифицирана сделка все още съществува. Все още имаме нужда да се подготвим“, заяви Барние в реч в Брюксел.  \r\nТой предупреди, че има „голяма разлика“ в готовността за Брекзит без сделка сред членовете на ЕС а и между малките и големите компании в тези страни, които според него могат да бъдат уязвими.  \r\nБарние заяви, че Брекзит без сделка все още може да се случи в края на януари 2020 г. Това може да стане, ако новото правителство след изборите във Великобритания не ратифицира договореното споразумение между сегашния премиер Борис Джонсън и Брюксел и не бъде постигната още една отсрочка.  \r\nТой освен това подчерта, че Брекзит без сделка може да се случи и в края на 2020 г., ако Великобритания не се съгласи да удължи преходния период и не бъде постигнато търговско споразумение дотогава.  \r\nПовечето търговски наблюдатели вярват, че такова споразумение не може да бъде постигнато в такъв кратък период от време.  \r\n„Ще бъдат трудни преговори“, заяви Барние. \r\n„Времето, което ще имаме, за да завършим тези преговори ще е изключително малко, 11 месеца“, добави той.  \r\n„Заради нашата географска близост и нашата икономическа независимост (…) ние искаме да имаме солидни гаранции“, допълни дипломатът. \r\nТой предупреди, че ЕС може да бъде много взискателен по отношение на социалните права, защитата на природата, държавната помощ и данъчните въпроси, което са теми, по които Джонсън е склонен да преговаря дори по-малко от своя предшественик Тереза Мей.  \r\n„Брекзит не е дестинация. Той не е край по своему, поне не и за нас. (…) Но след Брекзит все още ще имаме нужда да преустроим много неща“, добави Барние.   \r\n*** \r\n \r\n  Либерал-демократите във Великбритания са много близо до това да спечелят „стотици места“ в парламента в изборите на 12 декември, заяви ръководителят на партията Джо Суисън, пише лондонското издание  The Guardian . \r\nПочти сигурно е, че предложението на премиера Борис Джонсън за избори на 12 декември ще бъде прието от Камарата на лордовете, както беше прието и от Камарата на общините.  \r\nДепутатите гласуваха по-рано за провеждането на избори, което даде изход от задънената улица, след като Лейбъристката партия подкрепи предложението и то сега ще премине и през Камарата на Лордовете, след което изборите ще са факт.  \r\nДокато Суисън обяви, че нейната партия има шанс да спечели огромно количество гласове на изборите, министърът на здравеопазването на Великобритания Мат Ханкок обяви, че само Консервативната партия успешно може да осъществи Брекзит.  \r\nОт друга страна депутатът на лейбъристите Джон Макдонъл заяви пред журналистите, че неговата партия се очаква да опровергае статистическите данни, както се случи през 2017 г. и предупреди, че либерал-демократите могат да се коалират с торите. \r\nСуинсън обаче отхвърли идеята да подкрепи правителство на Корбин или на Джонсън и заяви пред  BBC Radio , че съобщението на партията, че ще „спре Брекзит“ ще предостави електорат на либерал-демократите. \r\nТя добави, че местните избори от месец май 2019 г. са показали, че партията може да спечели далеч повече от сегашните 19 депутати в парламента, заради напускането на редица депутати от Консервативната партия.  \r\n„Това е непостоянно време в политиката. Никой няма нужда да гледа към чуждата мъдрост или към това какво се е случило в миналото“, заяви тя.  \r\n„Нашите статистики сега показват, че сме на много малко от това да спечелим стотици места, защото политическата обстановка е тотално променена от това, което се случи с нашата страна“, каза още Суинсън. \r\nТя имаше предвид, че става дума за промените във Великобританския политически климат във връзка с Брекзит.  \r\nСпоред Суинсън, нито Джонсън, нито Корбин са „в състояние да водят нашата страна\" и да застанат начело на правителство. \r\n„И аз знам, че има милиони хора навън, които жадуват за позитивна алтернатива, която гледа към бъдещето“, добави лидерът на либерал-демократите.  \r\nПред британската медия  Sky News , Ханкок заяви, че вот за либерал-демократите или друга партия би бил „вот за поставянето на Корбин“ начело на правителството, което според него би означавало „повече блокиране и забавяне“.  \r\nТой добави, че лейбъристкият лидер ще бъде „напълно неспособен“ да изведе страната от задънената улица, в която страната се намира, понеже не би могъл да управлява без Шотландската народна партия (ШНП) и без либерал-демократите.  \r\nХанкок отхвърли твърдението на Суинсън, че нейната партия ще получи много повече гласове на 12 декември.  \r\n„Толкова много хора се опитаха да отпишат Джереми Корбин. Опитаха се да го отпишат и на предишните избори и той трансформира кампанията. И смятам, че това ще направи и този път. Ние сме готови за това“, заяви министърът.  \r\nТой добави, че гласоподавателите би трябвало да внимават с целите на Суисън и нейната партия.  \r\n„Ако либерал-демократите са казали, че вече не подкрепят вота на хората и искат да се съюзят с торите, изглежда сякаш ще влязат отново в коалиция, както направиха през 2010 г.“, каза Ханкок. \r\n*** \r\n \r\n  Лидерът на Лейбъристката партия Джереми Корбин призова премиера на Великобритания Борис Джонсън на телевизионен дебат по време на предизборната кампания в страната, пише вестник  London Evening Standard . \r\nГоворител на лейбъристите заяви, че Корбин има желание да проведе дебат лице в лице с министър-председателя и го призовава да приеме офертата му.  \r\n„(Корбин) е, както беше преди две години, уверен в желанието си да проведе дебати лице в лице с лидера на Косервативната партия и би искал да предизвика Борис Джонсън да се съгласи на това днес“,  заяви говорителят. \r\n„Както искахме от (бившия премиер) Тереза Мей и тя отказа, желаем да предизвикаме Борис Джонсън да се съгласи днес на телевизионни дебати по време на тази (предизборна) кампания“, се казва още в изявлението.  \r\nОстава неясно дали Корбин ще е съгласен на тристранен дебат, в който да се включи и ръководителят на либерал-демократите Джо Суинсън.  \r\nПопитан дали това може да се случи, говорителят заяви, че в момента се водят преговори с телевизиите, които ще излъчват дебата.  \r\n„Но има само двама души, които могат да станат министър-председател в края на кампанията и смятам, че британския народ трябва да има ясното право да ги види в дебат лице в лице по телевизията и да чуе техните гледни точки“, заяви още говорителят.  \r\nПремиерът Борис Джонсън последно участва в подобни дебати през юли 2019 г., когато той и Джереми Хънт проведоха такъв по различни въпроси за Брекзит, както и за това дали да бъде временно прекратена дейността на парламента.  \r\nПървоначално имаше съмнения в това, дали дебатът ще се осъществи, тъй като Джонсън реши да се оттегли от по-ранния дебат на  Sky News  и заяви, че няма да участва в повече подобни изяви, докато не започне гласуването.  \r\nКато се има предвид краткият период, който остава до 12 декември, не е ясно колко телевизионни дебати ще се проведат и кой ще участва в тях.", "date": "2019.10.31", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2019/10/31/2714410/pregled-na-osnovnite-temi-v-ru-pechat-agentsiya-fokus.html", "text": "Комитетът по енергетиката в Държавната дума нарече съгласието на Дания да прокара газопровода „Северен поток-2“ през континенталния шелф на страната триумф на здравия разум, пише руското издание  ”Росийская газета” . \r\nПо-рано стана ясно, че Датската агенция по енергетиката е издала разрешение на оператора на проекта да прокара газопровода през континенталния шелф на страната в Балтийско море. „Северен поток-2“ ще премине през страната по маршрут югоизточно от остров Борнхолм. Като цяло проектът обхваща Изключителни икономически зони и териториални води на Русия, Финландия, Швеция, Дания и Германия. \r\nДатчаните се забавиха дълго време, но се очакваше да вземат такова решение, отбеляза Игор Анански, заместник-председател на комисията по енергетика в Държавната дума. Той припомни, че почти по същия маршрут преминава \"Северен поток-1\". Освен това наскоро датските власти са дали разрешение за прокарването на тръбопровод от Норвегия до Европа през нейната територия, така че е нямало причина „Северен поток 2“ да бъде бавен. \r\nСлед това решение „здравият разум триумфира“ и няма съмнение, че проектът ще бъде завършен навреме, заяви Анански.  \r\nПо-рано ръководителят на комисията по международни въпроси на Руската федерация Константин Косачев коментира новината, която припомни, че чакането е продължило повече от две години, което е резултат от \"силния натиск\" върху Дания. Според него датските политици са одобрили проекта, след като президента на Руската федерация Владимир Путин заяви, че в случай на отказ на Копенхаген, Москва ще е готова да обмисли други маршрути за „Северен поток-2“. \r\n*** \r\n \r\n  Доналд Тръмп обеща, че Турция ще плати скъпо за закупуването на С-400 от Русия и самоуправството в Сирия – и ето, че Вашингтон пристъпи към наказване на непокорните. Конгресът одобри въвеждането на санкции, засягащи не само министъра на отбраната на Турция Хулуси Акар, но и президента Реджеп Таийп Ердоган. В същия ден бе взето решение, на което САЩ не се решаваха дълги години – за признаване на „арменския геноцид“. Какво означава всичко това, пише авторитетното руско издание  „Взгляд“  в материал, представен без редакторска намеса. \r\nОт всички трансатлантически нации само евреите могат да се състезават с арменците по отношение на лобирането. Това в никакъв случай не е претенция, а нещо като възхищение - те знаят как! \r\nПрост пример е Нагорни Карабах. Той не е официално признат от никого, но всъщност сътрудничеството с Арцах в различни форми по никакъв начин не се преследва нито от Запада, нито от Русия. Освен това, заедно с Франция и САЩ, Русия е съпредседател на Минската група на ОССЕ, чиито задачи включват разрешаване на конфликта и именно в тези страни арменската диаспора е особено влиятелна. \r\nНито Абхазия, нито Южна Осетия, нито ДНР, нито ЛНР, нито ПМР никога не могат да разчитат на нещо подобно, въпреки че хората там също страдат. Санкции, бойкот, черни списъци, изземване на сметки, сериозен натиск върху патрона - всичко това не важи за Карабах и Армения, която е прозорецът му към външния свят. В случая на Русия и взетите под нейна опека „непризнати“, искаха и скат да се закрие прозорецът и да се закове с дъски. \r\nСъщото е и с арменския геноцид, чието признание е особено болезнен и принципен въпрос с общонационално значение. Ислямските страни с много малки изключения остават глухи по този въпрос. Предвид натиска на Азербайджан повече или по-малко се въздържат и бившите съветски републики. Но в западния свят арменският геноцид е признат почти повсеместно от Канада до Австралия. \r\nТурската дипломация се съпротивлява на това с всички налични средства. Същността на официалната позиция на Анкара е, че арменският геноцид не е била умишлената политика на турските власти, той някак се е случил сам по себе си - в рамките на многобройни „инциденти“, от които загиват не милион души, а максимум триста хиляди. \r\nНо Армения, която за разлика от Турция няма нито сериозна икономика, нито мощна армия, нито природни богатства, нито дори достъп до морето, успя да отвлече дори Германия на своя страна. „Дори“, защото в Германия има влиятелна турска диаспора, с която никой не иска да се кара отново и защото Берлин е доста стабилен, когато е притиснат с толкова деликатни проблеми. Например, „голодоморът“ не беше признат за геноцид на украинския народ, въпреки всички усилия на на пръв поглед „съюзническия“ Киев. \r\nВ Съединените щати обаче, с огромен брой влиятелни проарменски активисти на федерално ниво, процесът на признаване на геноцида упорито застоя. 49 щати от 50 поотделно отдавна са направили това, което Конгресът не можеше да направи преди десетилетия. Стигна се до нелепа ситуация: когато напускаше поста си, президентът Барак Обама изрази съжаление, че признаването на геноцида не е било формализирано под него, въпреки че всички сякаш са в полза, но лош късмет – отново нещо попречи. \r\nТова „нещо“ е ценността, която САЩ придават на сътрудничеството с Турция, втората по големина армия в НАТО и аванпоста на Северноатлантическия алианс в Близкия изток. И Обама, съчувствайки на арменците, и Тръмп, безразличен към чувствата на турците, не използваха думата „геноцид“ в своите изказвания по темата, говорейки само за трагедията на арменския народ. \r\nА във вторник 223 конгресмени все пак подкрепиха съответната резолюция. Това не изисква одобрение от Сената и от президента, но същото вече е внесено в Сената и нищо не говори в полза на факта, че Тръмп ще иска да се намесва в процеса на признаване на геноцида под каквато и да е форма и на всяко ниво. \r\nТова, разбира се, е дипломатическата победа на Армения и арменците. Въпреки че гласуването от конгресмени от двете партии (някои републиканци гласуваха \"за\", но не бяха толкова, колкото бихме искали) беше придружено със сълзи, не е възможно да избягаме от усещането, че случилото се е отмъщение на Анкара за войната срещу сирийските кюрди и за закупуването на С- 400. \r\nКогато говореха за геноцид на Капитолийския хълм, разбира се, не го споменаха, защото това би било неучтиво за арменците и тяхната трагедия. Но точно там, без да напускат мястото си законодателите, Конгресът одобри санкции срещу Турция - вече официално заради операцията в Сирия и С-400. \r\nСега активите на „лица, участващи в доставката на оръжие“ за тази операция ще бъдат замразени, а подобна формулировка ви позволява да нанасяте удари както върху министъра на отбраната на Турция, така и върху държавната банка Halkbank. \r\nУспоредно с това конгресмените разпоредиха на американските власти да изяснят информация за активите и доходите на президента Ердоган и неговото семейство. \r\nСтрува си да се признае: времето за окончателно приключване на въпроса за арменския геноцид на общоамериканско ниво беше изключително добре избрано. От кого е избрано - арменските лобисти или Белият дом, не е толкова важно. \r\nВажно е Тръмп най-накрая да разреши стария дипломатически и етичен проблем, така че това решение да донесе най-малко щети (за което всички президенти се грижеха преди, но не се решиха на основната стъпка). В момента признаването на арменския геноцид не може да развали отношенията на САЩ с Турция, защото просто няма накъде повече да се развалят - трябва или да започне война, или да се върви тихомълком натам. Ако въпросът за геноцида отново се отложи за бъдещето, рано или късно неговото педалиране ще усложни изхода от кризата в американско-турските контакти - и отново всичко ще върви в омагьосан кръг. \r\nСега американците само лека вгорчиха и без това горчивото хапче: санкциите – те са много по-актуален проблем за турския елит от събитията отпреди 100 години. И Тръмп просто нямаше как да не натисне тези санкции, тъй като той вече беше обещал на турците страшно наказание и не искаше да изглежда като слабак и празнодумец в светлината на приближаващите избори. \r\nНо такава „пакетна“ схема за Армения и арменците, напротив, крие някои щети. Факт е, че на нивото на турското общество проблемът с арменския геноцид се отрича много по-малко дипломатично и по-упорито, отколкото на нивото на турските власти, които въпреки това произнасят думите на скръб по този повод и се опитват да не изсипват сол върху арменските рани. \r\nСлучаят е приблизително този, като с Катинското клане в Русия: на официално ниво той вече е осъждан и признаван повече от веднъж, но значителна част от съветските патриоти от „дълбокия народупорито смятат всичко това за провокация на Гьобелс и замисъл на световното задкулисие. \r\nПрез последните години обаче ситуацията започна да се изравнява, предимно заради усилията на турската либерална интелигенция. Малко неохотно, но въпреки това турците започват да осъзнават своята отговорност за случилото се, поне те не обвиняват арменците толкова силно в „провокация“ и „кръвна клевета“. \r\nСега този тънък, деликатен, почти еволюционен процес ще бъде обърнат за известно време. Във връзка със Сирия и С-400 признаването на геноцида изглежда точно като наказване на Турция за независимата външна политика, защитата на нейните граници, защитата на националната сигурност и пр. А патриотизмът по никакъв начин не е чужд на турската либерална интелигенция. нито на арменците. \r\nТова, което се случи във вторник, ще бъде възприето от турските елити като много по-болезнено от признаването на геноцид сам по себе си - в изолация от други въпроси. Това не е толкова сериозно предизвикателство, колкото изглежда. Русия, с която Турция сега споделя зоните на отговорност в Сирия и от която купуват С-400 въпреки на пук на САЩ, също признава арменския геноцид - и това не възпира турците. \r\nПолучи се така, че цената на решението на отдавна презрелия въпрос във САЩ ще бъде прехвърлен от Вашингтон на арменците в широкия смисъл, на които отново ще бъде „напомнено“ на туркските езици как подло са подвели всички и колко мошенически са постъпили. Точно същите разговори преди малко повече от век съпътстват същия този геноцид. И можем само да се радваме, че времената в момента са други и всичко рано или късно ще се сведе до ругатни в интернет. \r\n*** \r\n \r\n  „Подписаният от президентът на Турция и Русия меморандум се реализира не без трудности, но виждаме, че навярно това е единственият способ да се установи мир и да се запази суверенитета на Сирия“, заяви Сергей Шойгу на среща с президента на Азербайджан Илхам Алиев в Баку. Там се проведе заседанието на Съвета на министрите на отбраната от Общността на независимите държави (СМО на ОНД). В него традиционно участваха делегации от военните ведомства на Азербайджан, Беларус, Казахстан, Киргизстан, Русия, Таджикистан и Узбекистан, пише руското издание  \"Комсомолская правда\" . \r\n„Основната оперативна и стратегическа подготовка на офицерите от армията на ОНД за съвместните компютърни командно-щабни учения „Регионална сигурност 2020“ (провежда се като част от подобряването на интегрираната система за противовъздушна отбрана) ще се проведе във Военната академия на Генералния щаб на въоръжените сили на Русия, а студенти и ученици от съседни държави ще получат възможността да се срещнем на Международния фестивал на иновативните научни идеи, който ще се проведе на базата на Военния иновативен технополис  „ЕРА“, се казва в решенията на съвета, с които бяха запознати журналистите. \r\n„Взети са и други решения относно взаимодействието на нашите армии за увеличаване на бойните им способности“, каза министърът на отбраната на Русия. \r\nШойгу покани всички свои колеги да вземат активно участие в празненствата в чест на 75-годишнината от победата във Втората световна война. В навечерието на съвета Сергей Шойгу се срещна в Ереван с министър-председателя на Армения Никол Пашинян, където обсъдиха редица споразумения в областта на военно-техническото сътрудничество и се съгласиха да \"повишат ефективността\" на комбинираната система за ПВО на Русия и Армения. \r\nМинистърът говори за уникалния опит на борбата между Русия и Армения срещу тероризма в Сирия и отбеляза, че след като в съответствие със споразуменията от Сочи бъде завършено оттеглянето на въоръжените подразделения от зоната за сигурност в Североизточна Сирия, там ще могат да работят граничари, военна полиция и сапьори. Сред тях има руски и арменски офицери. \r\nМинистърът инспектира и руската военна база, разположена в Гюмри, където проведе разговори с арменския си колега Давид Тоноян. \r\n„102-ата руска база е гарант за стабилност в Кавказ и е готова заедно с арменските въоръжени сили да отговори на всякакви предизвикателства и заплахи“, заяви Шойгу по време на тази среща.", "date": "2019.10.31", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/10/31/2714729/mestni-izbori-2019-blizo-445-000-dushi-ot-12-obshtini-v-plovdivska-oblast-shte-mogat-da-uprazhnyat-pravoto-si-na-vot-pri-predstoyashtiya-vtori-tur-na-mestnite-izbori-obzor.html", "text": "Общо 443 797 души от 12 общини в Пловдивска област ще могат да упражнят правото си на вот при предстоящия втори тур на местните избори на 3 ноември. Балотаж ще се проведе в община Пловдив, а право да гласуват ще имат 286 845 избиратели. 8575 души отново ще избират кмет на община Сопот в неделя, а 4108 ще могат да решат кой да застане начело на община Перущица. В община Хисаря също ще има втори тур на местните избори, като право да отидат до урните имат 10 312 души. В община Първомай избирателите са 22 403, а 5638 души ще определят кой да управлява община Куклен през следващите четири години.  \r\nБалотаж на 3 ноември ще има и за кмет на община Съединение. Там право да гласуват в неделя имат 8293 души. В община Калояново право на вот на втори тур на местните избори имат 9340 избиратели, а в община Брезово урните могат да посетят 5338 души.  \r\n2472 избиратели ще определят кмет на община Лъки в неделя. Броят на избирателите в Асеновград, които ще могат да гласуват на балотажа, е 53 793. В община Родопи броят на имащите право на глас е двойно по-малък – 26 680 души.  \r\nТони МИХАЙЛОВ", "date": "2019.10.31", "title": "Местни избори 2019: Близо 445 000 души от 12 общини в Пловдивска област ще могат да упражнят правото си на вот при предстоящия втори тур на местните избори  (ОБЗОР)"}
{"url": "http://www.focus-news.net/news/2019/10/31/2714413/volen-siderov-veche-ne-e-chast-ot-44-oto-narodno-sabranie-obzor.html", "text": "Народното събрание прекрати правомощията на Волен Сидеров като депутат. \"За\" оставката му гласуваха 149 народни представители, \"против\" - 9 и \"въздържали се\" - 8, с което тя бе приета. Оставката на Сидеров бе входирана в деловодството на парламента на 24 октомври. Сидеров бе избран от 31-ви Многомандатен избирателен район - Ямбол от листата на \"Обединени патриоти\". След като бе изключен от групата на патриотите до момента на своята оставка той беше депутат, нечленуващ в парламентарна група. Най-вероятно след напускането си на Народното събрание лидерът на „Атака“ ще се възползва и ще влезе в Столичния общински съвет. \r\nНапрежение възникна след като той не успя да се изкаже от парламентарната трибуна. За което председателстващия пленарното заседание Емил Христов отнесе критиката на „Атака“. В процедура по начина на водене  депутатът Павел Шопов  заяви, че е трябвало да има дебат по оставката на Сидеров. \"Вие трябваше да дадете възможността за дебат. Да подканите залата. Това се прави винаги. Аз се опитах още тогава да направя искане за повторно гласуване. вие отново не погледнахте залата. Дигах ръка\", заяви още Шопов. \r\nНа брифинг в Народното събрание  Волен Сидеров  заяви, че напуска парламента заради чест и достойнство и защото е така е обещал. „Ще се радвам, че няма да съм физически в парламента, когато ще бъде одобрено в България да се разположат противоракетни американски установки срещу Русия. Според него се готвят България да стане пионка в един театър на бъдещи военни действия. Той посочи, че неговото напускане е свързано и с разграничаване от типа политика, която се води спрямо други държави. \"Тя е опасна за страната ни, ще доведе до непредвидени последици и поне това, което искам е, че няма да участвам физически в тази игра\", подчерта още Сидеров. \r\nСпоред него обаче е безпрецедентно, че Емил Христов не му  е дал думата. Според него жалки и много безпомощни са действията на ръководството на парламента да не му дадат възможност да каже защо напуска. \r\n Председателят на ПГ на ГЕРБ д-р Даниела Дариткова  поднесе извиненията си към Волен Сидеров и посочи, че е станало недоразумение. \"Волен Сидеров видяхме и ние и председателя, че поиска думата, когато течеше процедура по гласуване. той твърде късна реагира и нямаше как да бъде прекъсната процедурата по гласуване. Поднасям извиненията си към г-н Сидеров, но най-вероятно се получи недоразумение. Не беше разбрано, че той иска думата своевременно. Искрено съжалявам за случката. Смятам обаче, че г-н Сидеров има трибуна, за да изкаже поведението си\", каза д-р Дариткова. \r\nДеница КИТАНОВА", "date": "2019.10.31", "title": "Волен Сидеров вече не е част от 44-ото Народно събрание (ОБЗОР)"}
{"url": "http://www.focus-news.net/news/2019/10/31/2714418/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nПрез следващото денонощие над България ще бъде облачно и дъждовно. Значителни ще са валежите в източната половина от страната и крайните югозападни райони. Ще духа умерен североизточен вятър и с него ще продължи да нахлува студен въздух. Температурите ще са без съществен дневен ход - минималните ще са предимно между 4° и 9°, а максималните ще са между 5 и 10°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nДвижението при км 42+380 в района на Ихтиман се осъществява с повишено внимание в двете посоки поради оборудване на електронна система за ползване на републиканската пътна мрежа. Срок до 01.11.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г.; \r\nДвижението при км 21+931 в двете платна поетапно се осъществява в една лента поради оборудване на рамка за ТОЛ система. Участъкът е сигнализиран с пътни знаци. Срок до 31.10.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: \r\nДвижението в участъка Сопот – Микре от  км 25+000 до км 37+000 се осъществява с повишено внимание поради възстановяване на ограничителни системи. Срок до 01.11.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:    \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-99: Движението по път II-99 Бургас – Атия при км 6+220 в района на Отманли се осъществява в една лента поради оборудване на съществуващо автоматично устройство записващо пътния трафик. Участъкът е сигнализиран с пътни знаци и скоростта е ограничена до 50 км/ч. Срок до 31.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: няма ограничения. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-301: Движението по път III-301 Летница – Умаревци в участъка Летница – Александрово от км 26+650 до км 27+250 се осъществява с повишено внимание поради полагане на електрозахранваща линия. Срок до 01.11.2019 г.; \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 31.10.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 31.10.2019 г.; \r\nПът III-843: Движението по път III-843 Каратепе – Сърница от км 40+000 до км 45+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 01.11.2019 г.; \r\nПът III-843: Движението по път III-843 с. Сърница – гр. Доспат от км 45+500 до км 47+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 01.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът ІІІ-603: Движението по път ІІІ-603 Радомир – Копаница – Косача от км 0+800 до км 8+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-623: Движението по път III-623 Калотинци – Реянци от км 55+000 до 62+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът ІІІ-1307: Движението по път III-1307 Староселци – Ставерци от км 10+000 до км 13+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.11.2019 г.; \r\nПът ІІІ-3005: Движението по път III-3005 Петърница – Беглеж от км 15+000 до км 30+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-641: Движението по път III-641 Калофер – жп гара Ботев – Марино поле – Баня в района на гара Ботев се ограничава поради ремонт на еластична прелезна настилка и железопътен път. Участъкът е сигнализиран с пътни знаци. \r\nОбходен маршрут: път I-6 Калофер – Васил Левски – Карлово и включване по път II-64 Карлово – Баня в двете посоки. Срок до 31.10.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.11.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности:  \r\nПът III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 11.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 11.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г. \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІI-867: Движението по път ІІ-867 Златоград – Мадан при км 81+020 се осъществява в една лента поради изграждането на стационарна контролна единица на електронна система за събиране на такси за ползване на републиканската пътна мрежа. Участъкът е сигнализиран с пътни знаци. Срок до 31.10.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 София – Бучин проход при Костинброд от км 6+520 до км 7+100 е ограничено за МПС над 12 т. поради ремонтни дейности на асфалтовата настилка.  \r\nОбходен маршрут: през уличната мрежа на Костинброд, като се регулира с пътни знаци и светофарна уредба. Срок до 08.11.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът II-16: Движението по път II-16 Своге – София при Своге от км 54+607 до км 54+872 се осъществява с повишено внимание поради ремонт на тротоарни конзоли на мостово съоръжение. Участъкът е сигнализиран с пътни знаци и скоростта е ограничена до 30 км/ч. Срок до 01.11.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Бучин проход при Костинброд от км 6+520 до км 7+100 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът III-554: Движението по път III-554 Раднево – Гълъбово от км 20+000 до км 47+400 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.31", "title": "Актуална пътна обстановка"}
{"url": "http://www.focus-news.net/news/2019/10/31/2714414/pogasen-e-pozharat-po-biloto-na-stara-planina-obzor.html", "text": "Погасен е пожарът по билото на Стара планина на територията на България, а на територията на Сърбия - локализиран. \"Целият пожар по билото на Стара планина, обхванал площ от около 52 кв. км на територията на България и Сърбия, е локализиран. На наша територия засегнатите площи са около 1/3 и днес на обяд са погасени. В днешния ден огънят е локализиран и на сръбска територия\", посочи директорът на ГД „Пожарна безопасност и защита на населението“ главен комисар Николай Николов в Чипровци. Той изказа благодарност на участниците в гасенето – пожарникари, спасители, служители на Българската армия, пилотите от ВВС, горски служители, доброволци, гранични полицаи. Главен комисар Николов поздрави ръководителите на операцията за добрата организация и ефективната работа. \"По отношение на нанесените щети сутрешният оглед е показал, че няма тежко засегната гора на българска територия, тъй като пожарът е бил низов. Остава тревожна ситуацията в Сърбия, където времето е все още с високи температури и силно слънце. От сръбска територия по отношение на пожара не се очакват изненади, но при подобни пожари трябва да се проявява внимание\", допълни още директорът на ГДПБЗН. \r\nПожарът над Чипровци продължи три дена. В гасенето са участвали още 40 служители от Държавно горско стопанство, от Шкорпиловци и от Чипровци, общо 60 човека . При пожара нямаше пострадали. Огънят в Стара планина бе обхванал голям фронт в силно пресечена, труднодостъпна местност. Директорът на ГД „Пожарна безопасност и защита на населението“ главен комисар Николай Николов коментира, че пожарът над Чипровци е бил може би най-големият действащ в момента на територията на Балканския полуостров, а може би и в Европа. При пожара са изгорели предимно високопланинските пасища ниска растителност – хвойна, смрика, къпини. 200 хектара от пожара са влезли и в държавни горски територии по горната граница на гората.  \r\nТеодора ПАТРОНОВА", "date": "2019.10.31", "title": "Погасен е пожарът по билото на Стара планина (ОБЗОР)"}
{"url": "http://www.focus-news.net/news/2019/10/31/2714416/vazstanoveno-e-dvizhenieto-po-pat-i-1-simitli-kresna-pri-km-383.html", "text": "Възстановено е движението по път I-1 Симитли – Кресна при км 383. Това съобщиха от пресцентъра на  Агенция „Пътна инфраструктура“ .", "date": "2019.10.31", "title": "Възстановено е движението по път I-1 Симитли – Кресна при км 383"}
{"url": "http://www.focus-news.net/news/2019/10/31/2714417/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nПоради ниското ниво на река Дунав фериботната платформа, обслужваща фериботната връзка Оряхово – Бекет, е преустановила работа.", "date": "2019.10.31", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/31/2714421/nimh-dnes-vremeto-nad-stranata-shte-bade-oblachno-i-dazhdovno-po-znachitelni-shte-sa-valezhite-v-iztochna-balgariya-i-kraynite-yugozapadni-rayoni.html", "text": "Днес времето над страната ще бъде облачно и дъждовно. По-значителни ще са валежите в Източна България и крайните югозападни райони. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) . Ще духа умерен североизточен вятър и с него ще продължи да нахлува студен въздух. Максимални температури ще бъдат предимно между 5° и 10°, в София около 9°. Атмосферното налягане е малко по-високо от средното за месеца и през деня слабо ще се повиши.       \r\nПо Черноморието ще бъде облачно и дъждовно. След обяд валежите ще са значителни. Ще духа умерен североизточен вятър и с него температурите ще се понижат. Максимални температури ще са 10-12°. Температурата на морската вода е 18-19°. Вълнението на морето ще бъде 2-3 бала.     \r\nВ планините ще бъде облачно с валежи от дъжд, над 1800 метра - от сняг. Ще духа до умерен вятър от запад – северозапад, който привечер ще се ориентира от изток, югоизток и ще се усили. Максималната температура на височина 1200 метра ще е около 5°, на 2000 метра – около 0°.", "date": "2019.10.31", "title": "НИМХ: Днес времето над страната ще бъде облачно и дъждовно, по-значителни ще са валежите в Източна България и крайните югозападни райони"}
{"url": "http://www.focus-news.net/news/2019/10/31/2714419/predstoyashti-sabitiya-v-stranata-za-31-oktomvri-agentsiya-fokus.html", "text": "*** \r\n \r\nОт 10.00 часа държавният глава Румен Радев ще участва в тържеството по случай завършването на випуск „Княз Александър I“ – II смяна на Военна академия „Георги Стойков Раковски”.   \r\n \r\n*** \r\n \r\nОт 10.00 часа ще се проведе заседание на Министерски съвет.  \r\n \r\n*** \r\n \r\nОт 10.00 часа в Националния археологически музей заместник-министърът на образованието и науката Карина Ангелиева ще представи дейностите на музеите към БАН по програма „Образование с наука“. В рамките на събитието ще бъде изнесен урок на второкласници от 18 СУ „Уилям Гладстон“ по темите от учебния предмет Околен свят „Моето родно място“ и „Забележителности в родното място“. \r\n \r\n*** \r\n \r\nОт 11.00 часа в сградата на Главна дирекция „Национална полиция“ ще се проведе пресконференция по откриване на кампанията Акция \"Зима\" 2019. На пресконференцията ще присъстват началникът на отдел „Пътна полиция“ при Главна дирекция „Национална полиция“ комисар Любомир Костадинов, председателят на Съюза на българските автомобилисти (СБА) инж. Емил Панчев, представители на Българския Червен кръст, Изпълнителна агенция „Автомобилна администрация“, Агенция „Пътна инфраструктура“ и Държавна агенция \"Безопасност на движението по пътищата\". \r\n \r\n*** \r\n \r\nОт 11.00 часа в Националния пресклуб на БТА ще се проведе пресконференция по повод старта на кампания за безплатно заличаване на белези, получени в резултат на катастрофа или изгаряния. \r\n \r\n*** \r\n \r\nОт 11.00 часа в х-л „Хилтън“ ще се проведе конгрес на Централноевропейската диабетна асоциация (CEDA) асоцииран с Международния дунавски симпозиум за 2019 г. \r\n \r\n*** \r\n \r\nОт 11.00 часа в Столичната библиотека ще бъде представена документалната изложба „Първи будители на българския род“. \r\n \r\n*** \r\n \r\nОт 11.00 часа в залата на Конферентен център ПРОДЖЕКТ ЛАБ Предприятие за управление на дейностите по опазване на околната среда – ПУДООС организира пресконференция за разясняване на дейностите по проект: „Екологосъобразно обезвреждане на излезли от употреба пестициди и други препарати за растителна защита с изтекъл срок на годност“, финансиран по Българо-Швейцарска програма за сътрудничество. \r\n \r\n*** \r\n \r\nОт 11.30 часа в УМБАЛСМ „Н. И. Пирогов“ ще се състои дарение на иновативен апарат за дигностициране на астма в детска възраст. \r\n \r\n*** \r\n \r\nОт 18.30 часа в Литературния клуб на Столична библиотека, ще бъде представена книгата „Къщите (още) говорят“. \r\n \r\n*** \r\n \r\nОт 18.30 часа пред Националната библиотека \"Св. св. Кирил и Методий“ Национално движение „Хан Кубрат“ организира \"Българският отговор на Хелоуин 2019\". \r\n \r\n*** \r\n \r\nОт 19.00 часа в зала \"България\" ще звучи първата симфония на Ленард Бърнстейн \"Йеремия\", изпълнена от Софийската филхармония и мецосопраното Виолета Радомирска под диригентската палка на маестро Оливер Ведер. \r\n \r\n*** \r\n \r\nОт 11.00 часа на ул.  \"Персин\" 5 в сградата на Дирекция на природен парк „Персина“ ЧЕЗ-България ще представи проект за защита живота на птиците, опазване на биоразнообразието, както и за предпазване на мрежата от възникване на аварии и пожари в резултат от досега с тях. \r\n \r\n*** \r\n \r\nОт 13.00 часа в КЦ „Морско казино“ зала „Георги Баев“ ще се състои брифинг по повод семинар на тема „Популяризиране на Националната програма за профилактика на оралните заболявания при деца от 0-18 годишна възраст в Република България, за подобряване на познанията и културата на различни целеви групи от населението в областта на профилактиката на оралните заболявания”.  \r\n \r\n*** \r\n \r\nОт 11.30 часа в малката зала на ОДМВР - Бургас ще се проведе брифинг по повод стартиращата Акция „Зима“.  \r\n \r\n*** \r\n \r\nОт 10.00 часа в Института по Океанология във Варна ще се състои мултимедийно представяне на научноизследователски филми за морската и подводната експедиционна дейност на института, както и възможност за разглеждане на лабораториите по \"Биология и екология на морето\" и \"Химия на морето\". Ммежду 13 и 15 часа. Денят на отворените врати се организира по случай Международния ден на Черно море и 150-ата годишнината от основаването на Българската академия на науките (БАН). \r\n \r\n*** \r\n \r\nОт 13.00 часа в сградата на ОД на МВР - Варна, където комисар Илиян Илиев - началник отдел \"Охранителна полиция\" и главен инспектор Пеко Камбуров - началник на сектор \"Пътна полиция\", ще дадат информация относно кампанията „Зима“ през 2019 година. \r\n \r\n*** \r\n \r\nОт 11.00 часа в Арт- салона на Радио Варна БСП-Варна ще даде пресконференция по повод предстоящия балотаж на Местни избори‘2019. На нея ще присъстват проф. Анелия Клисарова и председателят на предизборния щаб Иван Иванов.  \r\n \r\n*** \r\n \r\nOт 11.00 часа в Технически университет-Варна ще бъде открита изложба на художничката Мария Зафиркова. Живописните платна са подредени в галерията към Университетската библиотека на първия етаж в Нов учебен корпус.  \r\n \r\n*** \r\n \r\nОт 13.30 часа в клуба  на ВМРО -Варна с адрес ул. \" Цар Симеон \" 26,  \r\nще се проведе пресконференция , на която ще присъстват и членове на ръководството. \r\n \r\n*** \r\n \r\nОт 14.00 часа в Белия салон на Морското казино във Варна нестандартни научни визуализации и идеи, събрани в интерактивна изложба, ще представят Научноизследователският институт към Медицински университет – Варна и Варненският свободен университет „Черноризец Храбър“ в навечерието на Деня на народните будители.  \r\n \r\n*** \r\n \r\nОт 14.30 часа участниците в инициативата „Четящ автобус“ ще се съберат  пред катедралния храм „Св. Успение Богородично“ . След това  в автобуси  по линиите № 12, 86, 22 и 41   ще  отправят     към хората своето послание за опазване на духовността и просветителството. \r\n \r\n*** \r\n \r\nОт 16.00 часа в Музея на Възраждането ще се открие изложбата „Духовност и Музей“. За пръв път ще бъдат показани идейните планове и проекти при разработването и оформяне на двете експозиции на музея: през 1958-1959 г. и през 2006 г. Специално за откриването на изложбата ще бъде монтиран диапрожекционен апарат, на който посетителите ще могат сами да прожектират филм за Варна през епохата на Възраждането.  \r\n \r\n*** \r\n \r\nОт 18.00 часа Варненският археологически музей ще отбележи  35-та годишнина от провеждането на морската експедиция „Аргонавтика 84“ - плаване с яхта по древните морски маршрути в Черно и Егейско море.  По този повод ще бъде представен документалния филм \"35 века след аргонавтите\". \r\n \r\n*** \r\n \r\nОт 15.00 часа в Художествена галерия \"Недялко Каранешев\" ще бъде връчена станалата вече традиционна награда \"Будител на Община Горна Оряховица\". \r\n \r\n*** \r\n \r\nОт 11.00 часа в заседателната зала на Общината ще бъде представен проектът за изграждане на Младежки център.  \r\n \r\n*** \r\n \r\nОт 12.00 часа в АЕМО „Стария Добрич“ ще се състои празничен концерт на професионален фолклорен ансамбъл „Добруджа“. \r\n \r\n*** \r\n \r\nОт 16.30 часа в Туристическия информационен център, ще се състои изложба за графична рисунка или колаж на тема \"Будителите - Национална гордост\". \r\n \r\n*** \r\n \r\nОт 17.30 часа в Музея на фотографията ще бъде представен фотоалбумът „Петър Папакочев: паметта на светлината”. \r\n \r\n*** \r\n \r\nОт 18.00 часа в салона на Ловчанско читалище „Наука 1870 г.\", ще се проведе празнично тържество по повод Деня на народните будители.  \r\n \r\n*** \r\n \r\nОт 11.00 часа в заседателната зала на Община Пещера на ул. „Дойранска епопея“ 17 в Центъра за административно обслужване на Общината ще се проведе кръгла маса за представяне на социалната икономика и социалното предприемачество.  \r\n \r\n*** \r\n \r\nОт 19.00 часа Пазарджишкият драматично-куклен театър „Константин Величков“ ще отбележи 50-годишния си юбилей с премиерата на „Албена“ от Йордан Йовков. \r\n \r\n*** \r\n \r\nОт 19.00 в зала „Планетариум“ на Регионалния природонаучен музей сдружение „Зелени Блакани“ ще представи лекция за историите и проблемите на делфините в Черно море. \r\n \r\n*** \r\n \r\nОт 15.00 часа в ОДМВР - Разград ще се проведе пресконференция по повод предстоящата акция \"Зима“. \r\n \r\n*** \r\n Смолян.  \r\nОт 17.30 часа в залата на Държавен архив – Смолян ще бъде открита фотоизложба „Светът на Хайтов“, посветена на 100 годишнината на писателя Николай Хайтов. \r\n \r\n***  \r\n Смолян.  \r\nОт 18,30 часа във фоайето на Родопски драматичен театър „Николай Хайтов“ ще се проведе инициативата „Творчески щрихи“, посветена на 100 годишнината на писателя Николай Хайтов. \r\n \r\n*** \r\n \r\nОт 9.00 часа в храм „Св. Теодор Тирон“ ще бъде отслужена заупокойна света литургия в памет на митрополит Методий Кусев. \r\n \r\n*** \r\n \r\nОт 18.00 часа в Културен център „Стара Загора“ ще се състои церемония по официалното връчване на отличието  „Анастасия Тошева“ на Общината. \r\n \r\n*** \r\n \r\nОт 18.00 часа в залата на Международния младежки център Община Стара Загора, Долап.бг и Международен младежки център Стара Загора организират срещи-разговори с видни земляци под надслов „Красивите лица на Стара Загора“. \r\n \r\n*** \r\n \r\nОт 15.30 часа в изложбената зала на къща-музей „Алеко Константинов“ ще бъде открита експозиция, посветена на 100-годишнината от освобождаване на Добруджа. \r\n \r\n*** \r\n \r\nОт 11.00 часа в сградата на ОДМВР - Сливен главен инспектор Илиян Николов, началник на сектор „Пътна полиция” при ОДМВР - Сливен, директорът на БЧК - Сливен Моника Сярова и председателят на СБА за Сливен Андон Андонов ще дадат брифинг във връзка с предстоящия зимен сезон и началото на Акция „Зима”.", "date": "2019.10.31", "title": "Предстоящи събития в страната за 31 октомври (Агенция „Фокус“)"}
{"url": "http://www.focus-news.net/news/2019/10/31/2714420/predstoyashti-mezhdunarodni-sabitiya-za-31-oktomvri-agentsiya-fokus.html", "text": "Германският канцлер Ангела Меркел на визита в Индия за преговори с премиера Нарендра Моди.  \r\n*** \r\n \r\n  Месечна пресконференция на китайското министерство на отбраната.  \r\n*** \r\n \r\n  Руският външен министър Сергей Лавров се среща с ръководителя на Организацията за сигурност и сътрудничество в Европа Томас Гремингер. \r\n*** \r\n \r\n  Ръководителят на Комисията по човешките права в Съвета на Европа Дуня Миятович провежда пресконференция за миграцията. \r\n*** \r\n \r\n  Говорителят на Камарата на общините Джон Бъркоу напуска поста си. \r\n*** \r\n \r\n  Камарата на представителите в САЩ гласува за процедурите по импийчмънт на президента Доналд Тръмп.  \r\n*** \r\n \r\n  Заседание на Съвета за сигурност на ООН за Косово.", "date": "2019.10.31", "title": "Предстоящи международни събития за 31 октомври (Агенция „Фокус“)"}
{"url": "http://www.focus-news.net/news/2019/10/31/2714422/sport-grigor-dimitrov-pobedi-david-gofen-s-20-seta.html", "text": "Единственият българин в тенис елита Григор Димитров записа 11-а победа в 12 мача срещу Давид Гофен и прогресира до третия кръг на турнира от сериите “Мастърс” в Париж. За 86 минути игра Гришо срази добре познатия си опонент със 7:5, 6:3 и ще се изправи срещу друг поставен - под номер 5 - Доминик Тийм на осминафиналите. Австриецът се намира в отлична форма след спечелената титла във Виена миналата седмица, а по-рано надделя над Милош Раонич в трисетова битка.", "date": "2019.10.31", "title": "Спорт: Григор Димитров победи Давид Гофен с 2:0 сета"}
{"url": "http://www.focus-news.net/news/2019/10/31/2714423/prezidentat-rumen-radev-shte-prisastva-na-tseremoniyata-po-diplomirane-na-slushateli-i-studenti-na-voenna-akademiya-georgi-stoykov-rakovski.html", "text": "От 10.00 часа държавният глава Румен Радев ще участва в тържеството по случай завършването на випуск „Княз Александър I“ – II смяна на Военна академия „Георги Стойков Раковски”. Това съобщиха от  прессекретариата на държавния глава . Дипломи ще получат слушатели и студенти, обучавали се в различните магистърски програми от професионално направление „Военно дело” на факултет „Командно-щабен” и „Национална сигурност” на факултет „Национална сигурност и отбрана“.", "date": "2019.10.31", "title": "Президентът Румен Радев ще присъства на церемонията по дипломиране на слушатели и студенти на Военна академия „Георги Стойков Раковски“"}
{"url": "http://www.focus-news.net/news/2019/10/31/2714424/pravitelstvoto-shte-glasuva-proekt-za-izmenenie-i-dopalnenie-na-zakona-za-obshtestvenite-porachki.html", "text": "Правителството ще гласува проект за изменение и допълнение на Закона за обществените поръчки. Това е предвидено в  дневния ред  на днешното заседание в Министерски съвет. Кабинетът ще обсъди приемане на дългосрочна инвестиционна политика на Държавния фонд за гарантиране устойчивост на Държавната пенсионна система и на средносрочна стратегия за инвестиране на средствата на Държавния фонд за гарантиране устойчивост на Държавната пенсионна система за периода 2020 - 2022 г. Министрите ще разгледат и проект на изменение на Оперативна програма „Наука и образование за интелигентен растеж” 2014 - 2020 г. Министрите ще гласуват и допълнителни разходи по бюджета на Министерството на образованието и науката за 2019 г. В дневния ред на днешното заседание са предвидени проект за учредяване на безвъзмездно право на строеж върху морското дъно на община Царево. \r\nПравителството ще гласува определяне на размера на линията на бедност за страната за 2020 г. Кабинетът ще обсъди утвърждаване на Спогодбата между правителството на Република България и правителството на Грузия за регулиране на трудовата миграция, подписано на 30 септември 2019 г. в Тбилиси. \r\nМинистрите ще разгледат доклад за одобряване на резултатите от участието на Република България в заседанието на Съвета на Европейския Съюз по конкурентоспособност (вътрешен пазар, индустрия и научни изследвания), проведено на 26 и 27 септември 2019 г. в Брюксел. На вниманието на министрите ще бъде подложен и доклад за одобряване на резултатите от участието на Република България в заседанието на Съвета на Европейския Съюз по околна среда, проведено на 4 октомври 2019 г. в Люксембург. Правителството ще разгледа и докладите за резултатите от участието на Република България в заседанието на Съвета на Европейския Съюз „Правосъдие и вътрешни работи“, формат „Правосъдие“, проведено на 7 октомври 2019 г. в Люксембург, както и за одобряване на резултатите от участието на Република България в заседанието на Съвета на Европейския Съюз „Правосъдие и вътрешни работи“, формат „Вътрешни работи”, проведено на 7 и 8 октомври 2019 г. \r\nКабинетът ще гласува проект за изменение и допълнение на Закона за защита на потребителите.", "date": "2019.10.31", "title": "Правителството ще гласува проект за изменение и допълнение на Закона за обществените поръчки"}
{"url": "http://www.focus-news.net/news/2019/10/31/2714426/denyat-31-oktomvri-v-balgarskata-istoriya.html", "text": "На тази дата през 1930 г. в катедралата \"Св. Александър Невски\" цар Борис III се венчава за принцеса Йоанна Савойска по православния обряд. През 1869 г. се основава Българският революционен централен комитет (БРЦК). На същата дата през 1912 г. Българската армия овладява Мидия – град в Турция в близост до Мраморно море. През 2013 г. е даден старт на строителството на газопровода \"Южен поток\" на българска територия при село Расово. \r\n \r\n \r\n2013 г. \r\nДаден е старт на строителството на газопровода \"Южен поток\" на българска територия при село Расово. \r\n \r\n \r\n2005 г. \r\nС указ на президента се връчва орден \"Стара планина\" на Любомир Левчев за изключително големите му заслуги към Република България за развитието и популяризирането на българското изкуство и култура и по повод 70 години от рождението му. \r\n \r\n \r\n2003 г. \r\nС президентски указ се връчва орден \"Стара планина\" на Артуро Хотон Рислер, извънреден и пълномощен посланик на Република Аржентина в Република България и на Овидиу Дранга, начални на политико-военния направляващ комитет на Многонационалните мирни сили за Югоизточна Европа. \r\n \r\n \r\n2002 г. \r\nВицепремиерът и министър на регионалното развитие и благоустройството Костадин Паскалев подава оставка заради отсъствие на политическо доверие към него от правителството и парламентарното мнозинство. \r\n \r\nМинистър-председателят Симеон Сакскобургготски заминава на двудневно работно посещение в Гърция, където се договаря с гръцкия премиер Костас Симитис за изграждането на нефтопровода Бургас-Алексанруполис. Двете страни се договарят да участват с по 33 %, какъвто дял има и Русия. \r\nИдеята за изграждането на петролопровода Бургас-Александруполис принадлежи на президентите на най-мощните гръцки финансови и петролни групировки - Янис Лацис и Димитрис Копелузос. През юли 1994 г. от гръцка страна започват преговори с България и Русия за изграждане на петролопровода. Мотивите, които обединяват гръцко-руската инициатива, са да се избегне турския контрол в Босфора и Дарданелите, като заедно с това се осигури евтино транспортирана суровина за гръцката промишленост и танкерния флот. За периода 1994-1998 г. Русия претърпява загуби от 800 млн. долара заради турското решение по екологични съображения да ограничи танкерния трафик през Проливите. Икономическата изгода за България и Гърция от транзитирането на нефт по трасето грубо се изчислява на 600-900 млн. долара. Нефтопроводът между българското пристанище Бургас и гръцкото Александропулис е с приблизителна дължина от 256 км. Той удължава линията за пренос на суров нефт от Казахстан до руското черноморско пристанище Новоросийск. \r\n \r\n \r\n2001 г. \r\nВъв връзка с изтичащите 100 дни от управлението на новото правителство на НДСВ с премиер Симеон Сакскобургготски ОДС и БСП излизат с критични становища. ОДС озаглавява своя документ \"100 дни на излъганите надежди на българина, на управленски хаос и немощ\", а БСП - \"100 дни от 800 - излъгани очаквания\". \r\n \r\n \r\n2000 г. \r\nНационалният изпълнителен съвет (НИС) на СДС избира за нов организационен секретар Екатерина Михайлова, а за нов член на НИС - Росица Тоткова, заместник-председател на парламентарната група. За заместник на Христо Бисеров като председател на Комисията по национална сигурност е предложен областният лидер на СДС от Пловдив Йордан Бакалов, а на Комисията по бюджет и финанси - Христо Христов. \r\n \r\nНационалният статистически институт (НСИ) изнася данни, според които отрицателният външнотърговски баланс на България е 727 000 000 долара. Според изнесената информация България внася с 30 % повече стоки, отколкото изнася. Най-оживени са търговските връзки с Италия, Германия, Гърция. \r\n \r\n \r\n1998 г. \r\nСъздаден е Социалдемократически съюз от Българската социалдемократическа партия (БСДП) и Обединения блок на труда (ОБТ). Съпредседатели стават д-р Петър Дертлиев и проф. Кръстьо Петков (на снимката). \r\nД-р Петър Дертлиев е роден на 7 април 1916 г. в с. Писарово, Плевенско. Завършва медицина. Заради социалдемократическите си идеи е репресиран и преди, и след 9 септември 1944 г. След 10 ноември 1989 г. се включва активно в обществено-политическия живот на страната. Той е един от инициаторите за възстановяване на Българската социалдемократическа партия (БСДП) и включването й в СДС. Лидер е на БСДП след възстановяването й. Депутат е в VII-то Велико народно събрание. Избран е от квотата на СДС. През 1990 г. е кандидат за президент на България. Д-р Петър Дертлиев умира на 5 ноември 2000 г. \r\nКръстьо Илиев Петков е роден на 18 ноември 1943 г. в гр. Димово, Видинска област. Завършва политическа икономия във Висшия икономически институт \"Карл Маркс\" (днес Университет за национално и световно стопанство). Работи в Института по труда, в Профсъюзния институт \"Георги Димитров\" и в Института по социология към БАН. От 1990 г. преминава на профсъюзна работа - председател е на Конфедерацията на независимите синдикати в България (КНСБ), от 1997 г. се включва и в политическия живот на страната като става учредител и председател на Обединения блок на труда. \r\n \r\n \r\n1990 г. \r\nВ София е учреден Обединен земеделски съюз (ОЗС). Той е регистриран през ноември с.г. Негови съпредседатели са Георги Андреев и Йордан Садовски. През октомври 1997 г. заедно с БЗНС \"Врабча 1\", БЗНС \"Врабча 1\" (Димитър Гичев) и Българския земеделски младежки съюз образува нова формация Земеделски съюз, възглавена от Атанас Железчев. \r\n \r\n \r\n1973 г. \r\nПриет е Закон за народното здраве. Потвърдена е забраната на частната медицинска практика. Законът е публикуван на 6 ноември същата година. \r\n \r\n \r\n1948 г. \r\nПодписана е търговска спогодба между България и Кралство Холандия. \r\n \r\n \r\n1930 г. \r\nВ катедралата \"Св. Александър Невски\" цар Борис III се венчава за принцеса Йоанна Савойска по православния обряд. Католическият обряд е извършен по-рано, на 25 октомври, в църквата \"Св. Франциск\" в Асизи, Италия. \r\n \r\n \r\n1922 г. \r\nПостоянното присъствие на БЗНС нарежда да се създаде \"Земеделска народна гвардия\" - пеша и конна, с главнокомандващ Райко Даскалов. \r\n \r\n \r\n1920 г. \r\nИзготвен е протокол за сливане на Либералната (радослависти), Народнолибералната (генадиевисти) и Младолибералната партии. От 27 до 29 ноември трите партии провеждат успоредни конгреси, на които одобряват протокола и учредяват Националлиберална партия с орган в. \"Независимост\". \r\nНационаллибералната партия (НЛП) изразява интересите на търговско-промишлената буржоазия, едрите земевладелци и дребните стокопроизводители. Ръководството на партията се осъществява от Централно бюро. Поради своя разнороден състав и съществуващите групи в различните политически партии, от които е създадена, фракционните борби в Националлибералната партия не престават през целия период от нейното съществуване. \r\n \r\n \r\n1915 г. \r\nПодразделения от 22-ри пехотен полк и Конната дивизия освобождават Прилеп. \r\nПрилеп е град в Европа, в днешна Република Македония. През 6-7 век е славянско поселение. През 7 век е средище на прабългарите на Кубер. През 1202 г. е присъединен към българската държава. През 13 век е превърнат в административно средище и област към българската държава. През 1246 г.  е превзет от Епирското деспотство, през 1254 г. от Никейската империя, през 1334 г. е превзет от Сръбското кралство. През 1366 г. става столица на владението на Вълкашин, след смъртта му през 1371 г. Прилеп става владение на Крали Марко (феодален владетел в периода 1371-1395 на част от югозападните български земи с център Прилеп). През османското робство Прилеп е занаятчийски и търговски център. От 1913 г. според Букурещкия мирен договор е включен в пределите на Сръбското кралство. \r\n \r\n \r\n1912 г. \r\nОт 1-ва и 3-а армия Главното командване създава „Обединена армия\" за Чатал-джанската операция с командващ генерал-лейтенант Радко Димитриев. \r\n \r\nБългарската армия овладява Мидия. Мидия е град в Турция в близост до Мраморно море. \r\n \r\n \r\n1886 г. \r\nВъпреки забраната на Русия регенството свиква Велико народно събрание в Търново за избор на нов княз на мястото на детронирания Александър Батенберг. Това се приема като проява на независимост от страна на българските управници спрямо постоянните и груби намеси на Русия във вътрешните работи на България. \r\n \r\n \r\n1877 г. \r\nПо време на Руско-турската освободителна война (1877-1878 г.) генерал Й. Гурко е назначен за командващ на Западния отряд. Същия ден турските войски се оттеглят от с. Долни Дъбник. \r\n \r\n \r\n1869 г. \r\nОсновава се Българският революционен централен комитет (БРЦК).  \r\nБългарски революционен централен комитет е организация на българското националнореволюционно движение, създадена в Букурещ с цел да пропагандира революционните идеи и окаже съдействие за политическа и идейна подготовка на българската национална революция. БРЦК е приемник на революционните традиции на българския народ в борбата му против османското владичество, на крупното дело на Г. С. Раковски, поставил началото на организираното българско националнореволюционно движение. \r\n \r\n \r\n1817 г. \r\nСултански ферман разпорежда да се вземат необходимите мерки за възвръщане на забягнали вакъфски селяни от Свищовско: \"където и да се намерят, ако не са били вече записани към някое аваризхане и ако не са минали повече от десет години, да се върнат и да се заселят в коренните си села, където са живели от старо време\". \r\nВакъф в Османската империя е движимо или недвижимо приходоносно имущество, включително поземлени имоти, предоставени по волята на притежателя им за издържане на мюсюлмански религиозни и благотворителни институции в империята. \r\n \r\n \r\n \r\n  На тази дата са родени:   \r\n \r\n1934 г. \r\nРоден е в Пловдив художникът Йоан Левиев. През 1958 г. завършва Художествената Академия в София, специалност “Декоративно - монументална живопис” при проф. Г. Богданов. Сред картините, свързани тематично с родния му град, са “Зора над Пловдив” (1970 г., НХГ), “Спомен за Паша Христова” (1972 г., НХГ), “Баща ми” (1974 г.), “Къща на Главната улица” (1978 г.) и др. Автор е на мащабни стенописи и мозаични пана - във Висшия селскостопански институт (“Земята и човекът, 1960 г., 1967 г.), в хотел “Марица” (“Из икономическия живот на Пловдив”, 1966 г.) и др. \r\nПрави сценично оформление на оперните постановки – “Антигона 43 от Л. Пипков, “Юлска нощ” и др. Умира на 11 март 1994 г. в Пловдив. \r\n \r\n \r\n1919 г. \r\nРоден е Иван Василев – български биолог, хелминтолог, академик (от 1984 г.) и изобретател. \r\n \r\n \r\n1918 г. \r\nУмира Егон Шиле – австрийски живописец и график. Роден е на 12 юни 1890 г. в Тулен, Долна Австрия. Учи във Виенската художествена академия (1906-1909 г.). Той е представител на стила “модерн” и предшественик на експресионизма. Рисува портрети, пейзажи и фигурални композиции. \r\n \r\n \r\n1906 г. \r\nРоден е Славчо Милошев Атанасов – български издател. \r\n \r\n \r\n1891 г. \r\nРоден е Никола Захариев Табаков – български педагог, публицист и обществен деятел. \r\n \r\n \r\n  На тази дата умират: \r\n \r\n1989 г. \r\nУмира Георги Иванов Парцалев – български драматичен и филмов актьор. През 1950 г завършва медицина в СУ “Св. Климент Охридски”. Той е артист в Държавния сатиричния театър от създаването му през 1957 г. Изявява се в комедийния жанр. Част от ролите му са: Осип (\"Ревизор\" от Н. В. Гогол), Вражалец (\"Вражалец\" от С. Л. Костов), Хаджи Смион (\"Чичовци\" от И. Вазов) и др. В киното дебютира през 1958 г. в образа на Полянски от филма \"Любимец 13\". Сред запомнящите се негови персонажи са: Методи Рашков (\"Сиромашко лято\", 1973 г.; награда за най-добра мъжка роля на международния кинофестивал \"Готвалдов\", Прага, 1974 г.), Димо (\"Роялът\", 1978 г.) и др. Играе още във филмите „Привързаният балон” (1967 г.), „Кит”, „Петимата от Моби Дик” (1970 г.), „С деца на море” (1972 г.), „Баща ми бояджията” (1974 г.), „Два диоптъра далекогледство” (1976 г.), „13-тата годеница на принца”, „Тримата от запаса” (1971 г.) и др. \r\n \r\n \r\n1959 г. \r\nУмира Стефан Василев Манов – български политик, журналист и общественик, един от ръководителите на троцкистите в България. \r\n \r\n \r\n1946 г. \r\nУмира Александър Михайлов Паскалев – български книгоиздател. \r\n \r\n \r\n1907 г. \r\nУмира Мария Димитрова Канели – българска драматична артистка, съпруга на Радул Канели. През 1900 г. специализира театрално изкуство в Париж. Артистичната си дейност започва през 1890 г. в театралната трупа на К. Сапунов с ролята на Ева от “Поема на злото” по Ст. Михайловски. Актриса е в драматичния отдел на столичната драматично-оперна трупа (1891 г.), в театър “Зора” (1892-1894 г.), в театър “Сълза и смях” (1894-1904 г.) и в Народния театър (1904-1906 г.). Изпълнява роли в драми на А. Н. Островски, Молиер, Фр. Шилер, У. Шекспир, Ив. Вазов. \r\n \r\n \r\n1898 г. \r\nУмира Йосиф Методиев Ковачев – български учител. Учи в Белградската и Киевската духовни семинарии. От 1888 г. е преподавател във Висшето училище в София. Автор е на “Школска педагогика” (1873 г.), “Ръководство за четене и писане по звучната метода” и др. \r\n \r\n \r\n \r\n  За изготвянето на историческата справка на Агенция “Фокус” са използвани следните източници:  \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.10.31", "title": "Денят 31 октомври в българската история"}
{"url": "http://www.focus-news.net/news/2019/10/31/2714415/pregled-na-novinite-do-6-ch-agentsiya-fokus.html", "text": "Един военнослужещ от иракската армия е загинал, след като ракета е ударила контрол-пропусквателен пункт близо до посолството на САЩ в Багдад, предава  AFP . \r\nТова твърди източник от министерството на отбраната на Ирак. Според него ракетата е паднала в „зелената зона“ в столицата, където се намира и американското посолство.  \r\nСпоред друг източник, трима души от иракските сили за сигурност са били ранени, а падналите ракети са били две, като едната от тях не е експлодирала.   \r\n*** \r\n \r\n  Унгария иска да се присъедини към тръбопровода „Турски поток“ възможно най-скоро, заяви унгарският премиер Виктор Орбан, предава  РИА Новости . \r\n\"За нас е важно газът да потече на територията на Унгария от различни посоки. Колкото по-рано можем да се присъединим към „Турски поток“, толкова по-добре, така че няма да бъдем уязвими в това отношение\", каза Орбан на пресконференция след разговорите с руския президент Владимир Путин. \r\n\"Надявам се, че след като вторият етап приключи, третият етап ще започне, когато вече е възможно разпределението на капацитета на газопровода. Бих искал това да стане възможно най-скоро. Както каза президентът (Путин), тази възможност ще бъде налична в началото на следващата година. Надявам се, че ние ще можем да се съобразим с тези времеви рамки и ще можем да обявим етапа на подаване на отворени заявки възможно най-скоро“, каза още унгарският премиер. \r\n*** \r\n \r\n  Излизането на Великобритания от структурите на Европейския съюз без сделка още не е премахнато като възможност и е реална опасност, предупреди главният преговарящ за Брюксел в преговорите за Брекзит Мишел Барние, пише лондонското издание  The Independent . \r\nДокато Великобритания се готви за предсрочни избори на 12 декември, Барние заяви, че бъдещите търговски преговори може да бъдат „трудни“. \r\n„Рискът Брекзит да се случи без ратифицирана сделка все още съществува. Все още имаме нужда да се подготвим“, заяви Барние в реч в Брюксел.  \r\nТой предупреди, че има „голяма разлика“ в готовността за Брекзит без сделка сред членовете на ЕС а и между малките и големите компании в тези страни, които според него могат да бъдат уязвими.  \r\nБарние заяви, че Брекзит без сделка все още може да се случи в края на януари 2020 г. Това може да стане, ако новото правителство след изборите във Великобритания не ратифицира договореното споразумение между сегашния премиер Борис Джонсън и Брюксел и не бъде постигната още една отсрочка.  \r\nТой освен това подчерта, че Брекзит без сделка може да се случи и в края на 2020 г., ако Великобритания не се съгласи да удължи преходния период и не бъде постигнато търговско споразумение дотогава.  \r\nПовечето търговски наблюдатели вярват, че такова споразумение не може да бъде постигнато в такъв кратък период от време.  \r\n„Ще бъдат трудни преговори“, заяви Барние. \r\n„Времето, което ще имаме, за да завършим тези преговори ще е изключително малко, 11 месеца“, добави той.  \r\n„Заради нашата географска близост и нашата икономическа независимост (…) ние искаме да имаме солидни гаранции“, допълни дипломатът. \r\nТой предупреди, че ЕС може да бъде много взискателен по отношение на социалните права, защитата на природата, държавната помощ и данъчните въпроси, което са теми, по които Джонсън е склонен да преговаря дори по-малко от своя предшественик Тереза Мей.  \r\n„Брекзит не е дестинация. Той не е край по своему, поне не и за нас. (…) Но след Брекзит все още ще имаме нужда да преустроим много неща“, добави Барние.   \r\n*** \r\n \r\n  Министърът на финансите на САЩ Стивън Мнучин заяви, че администрацията на президента Доналд Тръмп е подготвила списък със санкции срещу Турция, които ще бъдат наложени, ако това е необходимо, предава  Reuters . \r\nТой все пак допълни, че засега САЩ са доволни от прилагането на споразумението за примирие в Сирия, което беше причината предишните санкции да бъдат премахнати. \r\nМнучин заяви пред журналисти още, че този списък от допълнителни ограничения е бил подготвен за вицепрезидентът Майк Пенс за неговото посещение за мирни преговори в Анкара. Според министъра ако преговорите не са били успешни, финансовите санкции са щели да бъдат наложени.  \r\n„Отговорът е, че още държим този списък. Нямам причина да смятам, че ще има нужда да го използваме“, заяви Мнучин. \r\n„Смятам, че сме доволни от начина, по който това работи“, добави той. \r\n*** \r\n \r\n  Унгария е член на НАТО и Европейския съюз и ще остане там, но това не изключва политическото сътрудничество с Русия, заяви унгарският премиер Виктор Орбан, предава  TACC . \r\nТой заяви това по време на срещата си с президента на Руската федерация Владимир Путин в Будапеща. \r\nОрбан заяви, че целта на унгарската политика е да привлече интереса на страните от света към успехите на Будапеща, но особено на тези, които от регионална гледна точка „играят решаваща роля за нас“.  \r\n„Сътрудничеството между Унгария и Русия се вписва в това. Разбира се, Унгария е член на НАТО, ЕС и ще остане там, но това не изключва възможността за сътрудничество с Русия на политическо ниво. Ние се стремим към това сега и ще се стремим в бъдеще\", каза Орбан след разговорите с Путин, който пристигна по-рано за еднодневно работно посещение в Будапеща. \r\nУнгарският премиер също добави, че страната му е заинтересована да подобри отношенията между НАТО и Руската федерация. \r\n*** \r\n \r\n  Ръководителят на кабинета на президента на САЩ Доналд Тръмп, Мик Мулвани не е бил информиран за акцията за ликвидирането на лидера на „Ислямска държава“ Абу Бакр ал-Багдади, докато тя не е започнала, което повдига въпроси за неговия статут в Белия дом, пише американското консервативно издание  The Washington Examiner . \r\nМулвани е бил в своя дом в Южна Каролина и е научил за операцията, чак когато тя е започнала, според американски медии.  \r\nСлужител в администрацията на Белия дом заяви, че решението Мулвани да не бъде информиран за акцията не означава, че статута му е застрашен.  \r\n„Елемента на изненадата е много важен“, заяви той, като добави, че акцията е била много важна и от нея са зависили човешки животи, заради което много малко хора са знаели за нея. \r\nДруг служител добави, че „операцията е започнала много бързо“ и въпреки, че Мулвани не е бил информиран и не е могъл да участва в нейното планиране, той е получил информация за нейния успех, след края й.  \r\nСпоред източници в Белия дом Тръмп не е пожелал да включи Мулвани в акцията по ликвидирането на Багдади, понеже не е сметнал, че той има роля в националната сигурност на страната. \r\nРъководителят на кабинета е отишъл в Белият дом два дни след края на акцията, в която беше обявена смъртта на лидера на „Ислямска държава“.  \r\nАнди Кард, ръководител на кабинета на САЩ в правителството на бившия президент Джордж Буш заяви, че е „озадачен“ от това, че Мулвани е бил оставен настрана, тъй като според него изпълняващият този пост типично присъства на срещите за националната сигурност и е отговорен за координацията на изявленията на държавните служители за подобни акции.  \r\nТръмп по-рано обмисляше заместването на Мулвани, чиято позиция в Белия дом е разглеждана като несигурна, заради подхода му във връзка с процедурата по импичймънт на президента.", "date": "2019.10.31", "title": "Преглед на новините до 6 ч. (Агенция \"Фокус\")"}
{"url": "http://www.focus-news.net/news/2019/10/31/2714425/ek-nyama-da-bade-postignata-sdelka-za-evropeyskiya-byudzhet-2021-2027-prez-tazi-godina.html", "text": "Европейският комисар по бюджета Гюнтер Йотингер призна, че лидерите няма да постигнат сделка за бюджета на ЕС 2021-2027 през тази година, пише европейската редакция на  Politico . \r\n„Мисля, че ще има напредък до декември, но не и споразумение“, заяви комисарят пред журналистите. \r\n„Ако председателят (Доналд) Туск  не е в състояние да стигне до заключение, тогава ще бъде невъзможно новият председател да направи това през първите няколко седмици, когато е на поста си“, добави Йотингер. Белгиецът Шарл Мишел поема поста председател на Европейския съвет на 1 декември. \r\nНа войнствена пресконференция обаче Йотингер оспори, че разходите за бюджета на ЕС за страните ще се увеличат значително след 2020 г. Страните от Съюза продължават да са силно разделени по предложението за бюджет, а Германия в частност гласува като част от съответната група „пестеливи пет“ за ограничаване на разходите в Брюксел. \r\nЙотингер каза, че предположенията, че Германия ще трябва да удвои вноските си в бюджета до 33 милиарда евро са \"напълно грешни\" и са \"лъжи\", които не са в съответствие с числата, обсъдени от Комисията с Берлин. През уикенда „Файненшъл таймс“ съобщи изчисленията на германското правителство, които „показват, че Германия ще бъде ударена с голямо увеличение на нетните си вноски в бюджета на ЕС, от 15 милиарда евро през 2020 година до 33 милиарда евро през 2027“. \r\nНо не се уточнява как са изчислени тези цифри или дали е взета предвид инфлацията. Според Йотингер, вноските на Германия към Брюксел се очаква да бъдат 18,1 милиарда евро по цени от 2018 година за 2021 и 23,5 милиарда по цени от 2018 за 2027 година. \r\n„Имате седем години инфлация, седем години увеличение на БВП“ да вземете предвид, обясни Йотингер. \r\nКомисарят добави още, че нетните платци се възползват косвено от редица програми, като посочи финансирането за подпомагане на бежанците в Турция, средствата за гранична сигурност и космическата програма. Йотингер показа на репортерите диаграма, хронизираща намаляването на разходите за селско стопанство като дял от бюджета на ЕС през последното десетилетие и нарастването на нови приоритети, които включват финансиране за научни изследвания или инвестиции. \r\n \r\nПревод и редакция:", "date": "2019.10.31", "title": "ЕК: Няма да бъде постигната сделка за европейския бюджет 2021-2027 през тази година"}
{"url": "http://www.focus-news.net/news/2019/10/31/2714428/vazstanoveno-e-dvizhenieto-po-pat-i-1-bela-skomlya-ruzhintsi-pri-km-51-i-v-rayona-na-medovnitsa.html", "text": "Възстановено е движението по път I-1 Бела - Скомля - Ружинци при км 51 и в района на Медовница. Това съобщиха от пресцентъра на  Агенция „Пътна инфраструктура“ .", "date": "2019.10.31", "title": "Възстановено е движението по път I-1 Бела - Скомля - Ружинци при км 51 и в района на Медовница"}
{"url": "http://www.focus-news.net/news/2019/10/31/2714429/api-ne-tragvayte-s-letni-gumi-kam-planinskite-prohodi-prognozata-na-sinoptitsite-e-za-vloshavane-na-vremeto.html", "text": "По високопланинските проходи се очаква влошаване на времето и е възможно дъждът да премине в сняг. Прогнозата на синоптиците е за значително застудяване. В тази връзка  Агенция „Пътна инфраструктура“  апелира шофьорите, на които им предстои пътуване през планинските проходи, да не тръгват на път с автомобили с летни гуми и да карат със скорост, съобразена с метеорологичните условия. \r\nПътноподдържащите дружества са готови да реагират веднага и да обработят настилките по проходите с надморска височина над 550 метра, за да се осигури безопасното пътуване на шофьорите. По опорните пунктове има нужните количества сол, пясък и химикали и машини за обработка на настилките. Директорите на пътните управления следят метеорологичните прогнози по райони и ще предприемат необходимите действия за осигуряване на движението през проходите, където има предпоставки за хлъзгавост и заледявания по усойните места. \r\nАгенция „Пътна инфраструктура“ призовава шофьорите да подготвят автомобилите си за движение при зимни условия, да не чакат първите минусови температури, и да следят за доброто техническо състояние на превозното средство.", "date": "2019.10.31", "title": "АПИ: Не тръгвайте с летни гуми към планинските проходи, прогнозата на синоптиците е за влошаване на времето"}
{"url": "http://www.focus-news.net/news/2019/10/31/2714433/denyat-31-oktomvri-v-svetovnata-istoriya.html", "text": "През 1517 г. е поставено началото на Реформацията, след като професорът по теология във Витенберг Мартин Лутер закача своите 95 тезиса срещу папските индулгенции на вратата на местната църква. \r\nПодразделения от 22-ри пехотен полк и Конната дивизия освобождават през 1915 г. Прилеп. На тази дата през 1833 г. руският поет Александър Пушкин завършва поемата си “Медният конник”. Русия обявява през 1870 г., че повече няма да зачита Парижкия мирен договор, подписан в края на Кримската война, който й забранява да има военен флот в Черно море. \r\nШотландецът Джон Дънлоп патентова през 1888 г. надуваемата гума за велосипед, която по-късно влиза в широка употреба в автомобилостроенето. \r\nв САЩ през 1941 г. е завършен мемориалът в планината Ръшмор. В камъка са изсечени главите на четирима американски президенти - Джордж Вашингтон, Томас Джеферсън, Абрахам Линкълн и Теодор Рузвелт като символи съответно на раждането, философията, обединението и експанзията на нацията. \r\nВ Освиенцим през 1944 г. е извършена последната масова екзекуция в газова камера. На тази дата се отбелязва Хелоуин най-вече в англоговорящите страни Великобритания, Ирландия, Канада и САЩ. Патентована е надуваемата гума; завършен е мемориалът в планината Ръшмор.    \r\n \r\n \r\n \r\n \r\n \r\n2015 г. \r\nРуски самолет Airbus A321-200, рег. EI-ETJ с 212 пътници на борда, изпълняващ полет 7K-9268 от Шарм-ел-Шейх за Санкт Петербург падна на Синайския полуостров. Всички пътници загиват. \r\n \r\n \r\n2014 г. \r\nПрезидентът на Буркина Фасо Бобо Диуласо подава оставка. \r\n \r\nПри изпитание частният космически кораб SpaceShipTwo се взривява в пустинята Мохаве. \r\n \r\n \r\n2011 г. \r\nГлобалната популация на хората достига седем милиарда. Този ден вече е признат от Организацията на обединените нации като \"Денят на седемте милиарда\". \r\n \r\n \r\n2010 г. \r\nАтентатор камикадзе се взривява на централния площад \"Тексим\" в европейската част на Истанбул. Ранени са 32-ма души. \r\n \r\n \r\n2007 г. \r\nАтентат в автобус в руския град Толиати. 8 души умират, над 50 са ранени. \r\n \r\n \r\n2001 г. \r\nВ щата Масачусетс е приет специален закон (Вси светии), с който са оправдани Салемските вещици. \r\nСалемските вещици са жени от гр. Салем (щат Масачусетс, САЩ) осъдени през 1692 г. за вещерство. Тяхната история е най-популярната драма с преследване на вещици в САЩ, разиграла се през 90-те години на XVII век. През февруари 1692 г. дъщерята на салемския проповедник - 9-годишната Елизабет Парис, и братовчедка и Абигейл Уилямс получават необичайни пристъпи с гърчове, състояния на транс крясъци и изричане на мистериозни \"заклинания\". Според лекарите и проповедниците двете са обзети от сили на Сатаната. Като виновни за тяхното състояние децата посочват 3 жени - Сара Гууд, Сара Осбърн и робинята Титуба. При разпитите робинята Титуба заявява, че има заговор на вещици целящ унищожаване на пуританите в Салем. Така започва лов на вещици в целия Масачусетс. През май 1692 г. е създаден специален съд, който да признава за достоверни показанията за магически явления. Заседанията се провеждат в запазената и до днес “къща на вещиците”. Показанията са изтръгвани по насилствен начин. Убити са 24 заподозрени. Истерията приключва през октомври 1692 г. и губернаторът отменя специалния съд. На 31 октомври 2001 г., чрез специален закон на щата Масачусетс, Салемските вещици са оправдани. \r\n \r\n \r\n2000 г. \r\nПрезидентът на САЩ – Бил Клинтън подписва закон за безвизов вход в страната. Така чуждестранните туристи и бизнесмени могат да пристигат в САЩ без да преминават през дългата процедура за оформяне на визи. \r\nБил Клинтън (Уилям Джеферсън) е роден на 19 октомври 1946 г. в Хоуп, щат Арканзас, САЩ - американски политик, 42-и президент на САЩ (1993-2001 г.) от Демократическата партия (вторият след Р. Никсън, срещу когото е приложен импийчмънт). Завършва Джорджтаунския университет във Вашингтон (1968 г.). Посещава Оксфордския университет и защитава научна степен в Йейл (1973 г.). Участва в предизборна кампания на Джордж Макгавъм (1972 г.). Преподава в университета в Арканзас (1973-1976 г.); избран е за главен прокурор на същия щат. Достига политически връх на САЩ рекордно бързо - на 32 години е най-младият губернатор (щат Арканзас, 1978 г.); на 46 години е най-младият президент след Дж. Кенеди. През 1993 г. печели президентските избори, побеждавайки Дж. Буш, с програма за намаляване на бюджетния дефицит в САЩ и с договор за свободна търговия със Северна Америка. Води центристка политика; задълбочава политическите отношения с Русия и Китай. Посредничи за подписване на мирното споразумение за Босна в Дейтън, щат Охайо (1995 г.); подкрепя военната намеса на НАТО в Косово, за да бъде спрян геноцидът на Слободан Милошевич над косовските албанци (1999 г.); посещава България през 1999 г. \r\n \r\n \r\n1999 г. \r\nНа втория тур на президентските избори в Украйна се класират Леонид Кучма и П. Симоненко.  \r\nЛеонид Кучма е роден през 1938 г. Той е украински политик и държавник. Специалист по ракетна техника и космически технологии, проф., д-р на техническите науки. Работил е в ракетнокосмическата промишленост на СССР, а от 1966 до 1989 г. е на ръководни постове на космодрума “Байконур”. Министър-председател на Украйна (1992/1993 г.), президент от 1994 г., преизбран за втори мандат през 1999 г. \r\n \r\n \r\n1968 г. \r\nПрезидентът на САЩ Линдън Джонсън обявява края на бомбардировките във Виетнам. \r\n \r\nВ Индианаполис, щата Индиана (САЩ) по време на изпълнения на фигуристи в Индиана Стейт Феърграундс Колизеум се взривява изтичащ пропан бутан, в резултат на което загиват 74 души. Ранените са около 400 души.  \r\nЕксплозиите са две, като вдига във въздуха човеши тела на височина 60 метра. Колизеят е възстановен и все още се използва за различни мероприятия, като през 1991 г. името му вече е “Пепси Колизеум”. \r\n \r\n \r\n1952 г. \r\nВ Тихия океан САЩ реализират първия в света опит с водородна бомба. Силата на експлозията е изненадваща дори за американските учени. Бомбата отваря кратер, широк километър и половина, а образувалото се огнено кълбо само за една минута достига височина от 13 километра. Това е най-голямата до този момент бомбена експлозия - хиляда пъти по-мощна от атомната бомба, хвърлена над Хирошима. \"Бащата на атомната бомба\" Робърт Опенхаймър предупреждава, че се отваря вратата към едно съвсем ново измерение на поразяваща сила, което може да причини унищожението на цялото човечество. \r\n \r\n \r\n1944 г. \r\nВ Освиенцим е извършена последната масова екзекуция в газова камера. \r\nОсвиенцим е най-големият концлагер (1940-1945 г.), създаден от германските нацисти около гр. Освиенцим (немско име: Аушвиц) до Краков. В \"Освиенцим\" са умъртвени или са загинали от глад и болести около 4 млн. души, предимно евреи и поляци. В момента концлагера е музей, който е включен в Списъка на световното наследство на ЮНЕСКО. \r\n \r\n \r\n1941 г. \r\nВ САЩ е завършен мемориалът в планината Ръшмор. В камък са изсечени главите на четирима американски президенти - Джордж Вашингтон, Томас Джеферсън, Абрахам Линкълн и Теодор Рузвелт като символи съответно на раждането, философията, обединението и експанзията на нацията. \r\n \r\nАмериканските военновъздушни сили загубват първия си военен кораб в хода на Втората световна война. При Рейкявик конвойният кораб “Ребен Джеймс” е потопен от немска подводница. \r\n \r\n \r\n1922 г. \r\nБенито Мусолини става министър-председател на Италия. \r\n \r\n \r\n1920 г. \r\nИзготвен е протокол за сливане на Либералната (радослависти), Народнолибералната (генадиевисти) и Младолибералната партии. От 27 до 29 ноември трите партии провеждат успоредни конгреси, на които одобряват протокола и учредяват Националлиберална партия с орган в. \"Независимост\". \r\nНационаллибералната партия (НЛП) изразява интересите на търговско-промишлената буржоазия, едрите земевладелци и дребните стокопроизводители. Ръководството на партията се осъществява от Централно бюро. Поради своя разнороден състав и съществуващите групи в различните политически партии, от които е създадена, фракционните борби в Националлибералната партия не престават през целия период от нейното съществуване. \r\n \r\n \r\n1918 г. \r\nЕвропа е засегната от най-голямата и унищожителна епидемия на XX в. За по-малко от година по целия свят от грип умират над 20 милиона, което е почти два пъти повече от жертвите на Първата световна война. \r\n \r\n \r\n1888 г. \r\nШотландецът Джон Дънлоп патентова надуваемата гума за велосипед, която по-късно влиза в широка употреба в автомобилостроенето. \r\n \r\n \r\n1876 г. \r\n \r\nЧудовищен циклон опустошава Индия, жертвите са над 200 000 души. \r\n \r\n \r\n1870 г. \r\nРусия обявява, че повече няма да зачита Парижкия мирен договор (1856 г.), подписан в края на Кримската война, който й забранява да има военен флот в Черно море. \r\n \r\n \r\n1869 г. \r\nВ Монреал, Канада излиза първият канадски вестник, който съдържа фотографии – “Канейдиън Илюстрейтид Нюз”. \r\nВестникът излиза в периода 1869-1883 г. Известен е с фотогравюрите си – фотографии с подсилен контраст. \r\n \r\n \r\n1864 г. \r\nНевада става 36-тия щат на САЩ. \r\n \r\n \r\n1833 г. \r\nРуският поет Александър Пушкин завършва поемата си “Медният конник”. \r\n \r\n \r\n1817 г. \r\nСултански ферман разпорежда да се вземат необходимите мерки за възвръщане на забягнали вакъфски селяни от Свищовско: \"където и да се намерят, ако не са били вече записани към някое аваризхане и ако не са минали повече от десет години, да се върнат и да се заселят в коренните си села, където са живели от старо време\". \r\nВакъф в Османската империя е движимо или недвижимо приходоносно имущество, включително поземлени имоти, предоставени по волята на притежателя им за издържане на мюсюлмански религиозни и благотворителни институции в империята. \r\n \r\n \r\n1815 г. \r\nАнгличанинът Хъмфри Деви патентова миньорската лампа. \r\n \r\n \r\n1793 г. \r\nВ Париж по време на Великата френска революция е гилотиниран лидерът на партията на жирондистите Жак Пиер Брисо. Той е роден на 15 януари 1754 г. Като водещ член на жирондистите приема името Уорвил. Жирондата е политическа партия, отстояваща интересите на едрата буржоазия. \r\n \r\n \r\n1517 г. \r\nПоставено е началото на Реформацията, след като професорът по теология във Витенберг Мартин Лутер закача своите 95 тезиса срещу папските индулгенции на вратата на местната църква. \r\n \r\n \r\n \r\n На тази дата са родени:  \r\n \r\n1931 г. \r\nРоден е Дан Ратер – американски телевизионен журналист. Работи в телевизионната компания \"СBS\". Ратер е смятан от специалистите за най-добрия съвременен телевизионен журналист. Американските общественици, политици и интелектуалци смятат за особена чест участието си в неговите предавания.  \r\n \r\n \r\n1887 г. \r\nРоден е Чан Кайши (Цзян Цзе-ши) – китайски общественик, политик; генералисимус от 1926 г. \r\n \r\n \r\n1854 г. \r\nРоден е Ото Свердруп – норвежки полярен изследовател. \r\n \r\n \r\n1846 г. \r\nРоден е Едмондо Де Амичис – италиански писател. \r\n \r\n \r\n1835 г. \r\nРоден е Адолф Байер – немски химик органик. От 1872 г. е професор в Страсбургския, а от 1875 г. и в Мюнхенския университет. Прави опити за изкуствен синтез на индиго и установява неговия строеж. Изследва пироловите и пиридоновите основи на съединенията от групата на пикочната киселина. През 1885 г. се опитва да обясни относителната устойчивост на различни съединения на въглеводорода с циклична структура. Основните му трудове са в областта на синтеза на оцветителите и алицикличните съединения и по стереохимия. През 1888 г. въвежда понятието \"цис-транс-изомерия\". През 1905 г. получава Нобелова награда за химия. Умира на 20 август 1917 г. в Щарнберг, близо до Мюнхен. \r\n \r\n \r\n1795 г. \r\nРоден е Джон Кийтс – английски поет романтик. \r\n \r\n \r\n1424 г. \r\nРоден е Владислав III Ягело – полски крал (1434-1444 г.) и крал на Унгария (1440-1444 г.). Заедно с трансилванския воевода Янош Хуняди възглавява двата големи похода (1443-1444 г.) за прогонване на османските нашественици от Европа. \r\n \r\n \r\n \r\n На тази дата умират: \r\n \r\n1926 г. \r\nУмира магьосникът Хари Худини от гангрена и перитонит, който се развива след възпаление на апендикса. \r\n \r\n1918 г. \r\nУмира Егон Шиле – австрийски живописец и график. Роден е на 12 юни 1890 г. в Тулен, Долна Австрия. Учи във Виенската художествена академия (1906-1909 г.). Той е представител на стила “модерн” и предшественик на експресионизма. Рисува портрети, пейзажи и фигурални композиции. \r\n \r\n \r\n2006 г. \r\nУмира Питер Бота, бивш президент на ЮАР, известен с инициалите „P. W.“ и с псевдонима си Големия крокодил. \r\n \r\n \r\n2002 г. \r\nУмира Михалис Стасинопулос, президент на Гърция в периода 18 декември 1974 - 19 юни 1975. \r\n1993 г. \r\nУмира Федерико Фелини – италиански сценарист и режисьор. \r\n \r\n \r\n1986 г. \r\nУмира Робърт Сандърс Мъликен – американски физико-химик. Лауреат на Нобелова награда (1966 г.) за изследване на химическите връзки и електродните структури на молекулите чрез метода на молекулните орбити. По време на Втората световна война работи по проекта за американското ядрено оръжие. Той е един от първите, които използват компютърните методи за изследване на молекулярната структура (50-те години на двадесети век). \r\n \r\n \r\n1984 г. \r\nУмира Индира Ганди – индийска общественичка и държавник. Дъщеря на Джавахарлал Неру. Получава образованието си в Швейцария, Англия и Индия. Член е на партията Индийски национален конгрес. През 1938 г. става един от лидерите на партията. Участва в националноосвободителното движение. От 1964 г. заема различни министерски постове. Индира Ганди е министър-председател на Индия в периода 1967-1977 г. и отново от 1980 до 1989 г. Става жертва на атентат, организиран от политическите й противници. Застреляна е от неин охранител в Делхи. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.10.31", "title": "Денят 31 октомври в световната история"}
{"url": "http://www.focus-news.net/news/2019/10/31/2714430/hungary-today-peter-siyarto-se-sreshtna-s-direktorite-na-gazprom-i-rosatom.html", "text": "Министърът на външните работи на Унгария Петер Сиярто се срещна с директорите на руските държавни компании „Газпром“ и „Росатом“ Алексей Милер и Алексей Лихачов в Будапеща в сряда, като на срещата с първия той подчерта, че доставките на газ за Унгария „никога не са били по-сигурни“ и добави, че „за първи път в историята на страната хранилищата за газ са пълни“, пише електронното издание  Hungary Today . \r\nСъгласно изявлението на външното ведомство на Будапеща, сега Унгария има 6,4 милиарда кубически метра природен газ в резерв, което поставя страната в състояние да „вече да започне преговори за доставките за следващия отоплителен сезон“. \r\nСиярто заяви, че се е съгласил с Милер за възобновяване на доставките на газ през следващия април, като добави, че Унгария ще купи още 2 милиарда кубически метра газ от „Газпром“, същото количество като тази година. \r\nПо време на разговорите с лидера на Росатом Алексей Лихачов, Сиярто заяви, че получаването на техническо разрешение през октомври е крайъгълен камък в модернизацията на атомната централа в Пакс и добави, че следващата важна стъпка ще бъде подаване на заявление за разрешение за изпълнение преди 30 юни догодина. \r\nПървият дипломат на Будапеща заяви, че проектът за надграждане предлага „важна платформа за бизнес сътрудничество Изток-Запад“. Той отбеляза, че проектът ще бъде реализиран от руски, американски, немски, френски и унгарски компании и може да осигури достатъчно енергия за конкурентна национална икономика. \r\n \r\nПревод и редакция:", "date": "2019.10.31", "title": "Hungary Today: Петер Сиярто се срещна с директорите на „Газпром“ и „Росатом“"}
{"url": "http://www.focus-news.net/news/2019/10/31/2714432/chez-balgariya-organizira-informatsionno-sabitie-v-belene-po-povod-proekta-si-za-zashtita-na-ptitsite-i-za-predpazvane-na-mrezhata-ot-vaznikvane-na-avarii-i-pozhari.html", "text": "ЧЕЗ Разпределение България изпълнява мащабен проект за защита живота на птиците, опазване на биоразнообразието, както и за предпазване на мрежата от възникване на аварии и пожари в резултат от досега с тях. Това съобщиха от пресцентъра на  ЧЕЗ . В хода на проекта и в партньорство с Българско дружество за защита на птиците, бяха извършени теренни проучвания и бяха локализирани най-рисковите за птиците райони.  \r\nИнформация за проекта „Живот за птиците“, неговите цели и дейности в региона на град Белене ще бъде дадена от 11.00 часа в сградата на Дирекция на природен парк „Персина“ на ул.  „Персин“ 5 в Белене. \r\nВъв втората част на събитието ще бъдат презентирани и част от вече монтираните птицезащитни продукти на о. Белене.", "date": "2019.10.31", "title": "ЧЕЗ България организира информационно събитие в Белене по повод проекта си за защита на птиците и за предпазване на мрежата от възникване на аварии и пожари"}
{"url": "http://www.focus-news.net/news/2019/10/31/2714436/v-peshtera-shte-se-provede-zaklyuchitelna-preskonferentsiya-po-proekta-za-osiguryavane-na-zaetost-sotsialna-i-profesionalna-integratsiya-na-litsa-ot-riskovi-grupi.html", "text": "В града ще се проведе заключителна пресконференция по проекта за осигуряване на заетост, социална и професионална интеграция на лица от рискови групи. Това съобщиха от  Общината . Събитието ще се състои от 11.00 часа в заседателната зала на Община Пещера на ул. „Дойранска епопея“ 17. На заключителната пресконференция ще бъдат представени резултатите от изпълнението на проекта. Той носи названието „Подкрепа за осигуряване на заетост, социална и професионална интеграция на лица от рискови групи чрез социално предприятие в община Пещера“ и е финансиран по процедура „Развитие на социалното предприемачество“ на Оперативна програма „Развитие на човешките ресурси” 2014 - 2020 г. Общата стойност на безвъзмездната финансова помощ по проекта е в размер на 376 488.57 лв., а продължителността – 17 месеца.", "date": "2019.10.31", "title": "В Пещера ще се проведе заключителна пресконференция по проекта за осигуряване на заетост, социална и професионална интеграция на лица от рискови групи"}
{"url": "http://www.focus-news.net/news/2019/10/31/2714434/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya-v-sofiya.html", "text": "Свети Kиприянови молитви ще бъдат отслужени в митрополитската катедрала „Св. Неделя“, предаде репортер на  Агенция „Фокус“ . Молитвите ще започнат след редовната света литургия от 10.00 часа. Те се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\nНикола ПЕТКОВ", "date": "2019.10.31", "title": "Свети Kиприянови молитви ще бъдат отслужени в митрополитската катедрала „Св. Неделя” в София"}
{"url": "http://www.focus-news.net/news/2019/10/31/2714437/afp-nay-malko-65-dushi-zaginaha-pri-zapalvane-na-vlak-v-pakistan.html", "text": "Нах-малко 65 души са загинали, когато пътнически влак е избухнал в пламъци в Пакистан, предава  AFP , като се позовава на местен провинциален министър. \r\n„Според информацията, която стига до нас от мястото на инцидента, са загинали повече от 65 души, а още 40 са ранени“, заяви министърът на здравеопазването на Пунджаб Ясмин Рашид пред „Франс прес“, като уточни, че в момента ранените се транспортират до болници. \r\n \r\n \r\nПревод и редакция:", "date": "2019.10.31", "title": "AFP: Най-малко 65 души загинаха при запалване на влак в Пакистан"}
{"url": "http://www.focus-news.net/news/2019/10/31/2714427/new-europe-es-i-kosovo-podpisaha-sporazumenie-za-borba-s-terorizma.html", "text": "Комисарят на ЕС по миграцията, вътрешните работи и гражданството Димитрис Аврамопулос подписа с министъра на вътрешните работи на Косово Съвместен план за действие по контратероризма в Западните Балкани, съобщава базираното в Брюксел издание  New Europe . \r\nСпоред споразумението, Сделката потвърждава подкрепата на ЕС и определя приоритетни действия за косовските власти в областта на сътрудничеството в сферата на борбата с тероризма. От друга страна, Косово се ангажира да докладва на всеки две години за напредъка, постигнат при прилагането на договора. \r\nТова е третото подобно споразумение между Европейската комисия и партньорите от Западните Балкани. Съвместният план за действие за Западните Балкани беше подписан през 2018 г. и предоставя рамка за действие в борбата с тероризма в региона на Западните Балкани. \r\n \r\nПревод и редакция:", "date": "2019.10.31", "title": "New Europe: ЕС и Косово подписаха споразумение за борба с тероризма"}
{"url": "http://www.focus-news.net/news/2019/10/31/2714438/slivenskiyat-simfonichen-orkestar-shte-iznese-kontsert-v-sliven-s-proizvedeniya-ot-antonin-dvorzhak-i-yohanes-brams.html", "text": "Сливенският симфоничен оркестър ще изнесе концерт в града с произведения от Антонин Дворжак и Йоханес Брамс. Това съобщиха от пресцентъра на  Община Сливен . Почитателите на класическата музика ще имат възможност да чуят произведения от Антонин Дворжак и Йоханес Брамс тази вечер от 19.00 часа. Събитието ще се състои в зала „Сливен“ и ще премине под диригентството на маестро Димитър Караминков. Гост-солисти на концерта ще бъдат Атанас Кръстев и Теодора Сороков. Билети могат да бъдат закупени на касата на зала „Сливен“.", "date": "2019.10.31", "title": "Сливенският симфоничен оркестър ще изнесе концерт в Сливен с произведения от Антонин Дворжак и Йоханес Брамс"}
{"url": "http://www.focus-news.net/news/2019/10/31/2714443/proekt-za-izgrazhdane-na-mladezhki-tsentar-shte-bade-predstaven-v-dupnitsa.html", "text": "Проект за изграждане на Младежки център ще бъде презентиран в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му в заседателната зала на Общината от 11.00 часа ще бъде представен самият проект. Ще присъстват главният архитект Славка Петкова и експерти. Идеята е работният проект да бъдат допълнен с предложенията и коментарите от граждани, живущите в квартала, младежки организации и общественици. „Със свое писмо от 24 октомври, министърът на регионалното развитие и благоустройство информира, че на следващото заседание на Министерски съвет ще бъде разгледан докладът ѝ за прехвърляне безвъзмездно правото на собственост на Община Дупница върху имота на бившия КЕЧ. Имотът е с площ 12,93 дка и повече от 2 години Общината се бори за придобиването му, като изготвения инвестиционен проект за изграждането на Младежки център бе одобрен, а прехвърлянето ще стане официално с решение на Министерски съвет”, каза Христо Апостолов. \r\nВенцеслав ИЛЧЕВ", "date": "2019.10.31", "title": "Проект за изграждане на Младежки център ще бъде представен в Дупница"}
{"url": "http://www.focus-news.net/news/2019/10/31/2714431/vremennata-anketna-komisiya-za-bnr-shte-izslusha-predstaviteli-na-sem-i-krs.html", "text": "Временната анкетна комисия за БНР ще изслуша представители на Съвета за електронни медии и Комисията за регулиране на съобщенията. Това предвижда  дневният ред  на комисията. Заседанието ще се проведе в 14.30 часа в зала 248 на Народното събрание.  \r\n Агенция \"Фокус\"  припомня:  \r\nНа 27 септември парламентът създаде Временна анкетна комисия за спирането на БНР. Проектът на решение бе предложен от ПГ на \"БСП за България\". \"За\" предложението гласуваха 120 народни представители, \"против\" - 2 и \"въздържали се\" - 2, с което то бе прието. Комисията се създава за срок от два месеца. \r\nЗа председател на комисията бе избран Тома Биков. Нейни членове са Диана Саватева от ГЕРБ, Александър Симов и Иван Ченчев от БСП, Йордан Цонев и Хамид Хамид от ДПС, Красимир Богданов и Росен Живков от \"Обединени патриоти\" и Боряна Георгиева и Симеон Найденов от \"Воля - Българските родолюбци\".", "date": "2019.10.31", "title": "Временната анкетна комисия за БНР ще изслуша представители на СЕМ и КРС"}
{"url": "http://www.focus-news.net/news/2019/10/31/2714439/patnite-nastilki-v-oblast-dobrich-sa-mokri-i-hlazgavi.html", "text": "Пътните настилки в Добрич са мокри и хлъзгави заради превалявания от дъжд, предаде кореспондент на  Радио „Фокус” – Варна . Днес е крайният срок за приключване на ремонт на асфалтова настилка по час от две пътни отсечки - Продължава ремонтът на част от третокласния път Добрич – с. Балик и Кочмар – Тервел. Движението на автомобили по тях се осъществява с повишено внимание. Участъците са сигнализирани с пътни знаци. Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич времето облачно и студено, духа умерен до силен вятър, температурата на въздуха е около 4 градуса.  \r\nЖулиета НИКОЛОВА", "date": "2019.10.31", "title": "Пътните настилки в област Добрич са мокри и хлъзгави"}
{"url": "http://www.focus-news.net/news/2019/10/31/2714442/v-kazanlak-shte-bade-predstaven-fotoalbumat-petar-papakochev-pametta-na-svetlinata.html", "text": "Книгата-албум на „Петър Папакочев: „Паметта на светлината“ ще бъде представена в Музея на фотографията от 17.30 часа. Това каза за  Радио „Фокус”  директорът на музея Стефан Папукчиев. Той посочи, че в албума са включени 300 художествени черно-бели портрети на знакови лица от родния хай-лайф. Сред тях са Чудомир, Петко Стайнов, Райна Кабаиванска, Панчо Владигеров, Лили Иванова, Емил Димитров, Гунди, Георги Калоянчев, Татяна Лолова. „Това е една галерия от фотографски образи на българския артистичен, спортен и целия обществен елит от средата на 20-и век, който Петър Папакочев снима в продължение на десетилетия”, подчерта Папукчиев. \r\nАлбумът в Казанлък ще бъде представен от неговия син, журналиста Георги Папакочев: „Известен като един от основателите на знаковия следобеден радио-блок на „Хоризонт“ в средата на 80-те години на 20-и век, Папакочев-син помни поредица от истории, свързани с именитите личности на България, записвани и чакали с дни, за да се снимат именно, в ателието на прочутия му баща”, каза още Папукчиев. \r\nАлбумът публикува и портрети на много световно известни личности, посетили София през тези 60 години. Повечето от включените в книгата снимки, са се превърнали в запазена марка. \r\nСлавяна ГАЙДАРОВА", "date": "2019.10.31", "title": "В Казанлък ще бъде представен фотоалбумът „Петър Папакочев: паметта на светлината”"}
{"url": "http://www.focus-news.net/news/2019/10/31/2714440/v-dobrich-shte-badat-otbelyazani-40-godini-ot-sazdavaneto-na-arhitekturniya-etnografski-muzey-na-otkrito-stariyat-dobrich.html", "text": "Общината и Регионалният исторически музей (РИМ) организират отбелязване на 40 години от създаването на Архитектурния етнографски музей на открито (АЕМО) „Старият Добрич“, предаде кореспондент на  Радио „Фокус” – Варна . Кулминацията на събитията ще започне в 12.00 часа с празничен концерт на Професионален фолклорен ансамбъл „Добруджа“ с главен художествен ръководител Стоян Господинов, хореограф Христо Христов, музикален ръководител Живко Желев. От 10.00 до 16.00 часа посетителите на „Старият Добрич“ ще могат да разгледат изложба на занаятчийски произведения „Докосване до първомайсторите“. В същите часове ще се състоят прожекции на филмите „Гевреци & шапки“ и „Първомайстора - Илия Ковачев (1946-2005)“. От 10.00 до 16.00 часа ще бъде организиран традиционният Фермерски пазар. Това негово издание ще бъде празнично. Посетителите могат да разгледат в този ден и изложба „Спомени от „Старият Добрич“ по Янко Атанасов. Всички събития ще се състоят в музея на открито в центъра на града.  \r\nЖулиета НИКОЛОВА", "date": "2019.10.31", "title": "В Добрич ще бъдат отбелязани 40 години от създаването на Архитектурния етнографски музей на открито „Старият Добрич“"}
{"url": "http://www.focus-news.net/news/2019/10/31/2714435/daily-express-naydzhal-farazh-postavi-ultimatum-na-boris-dzhonsan-da-sklyuchi-izboren-pakt-s-nego-do-24-chasa.html", "text": "Найджъл Фараж даде на Борис Джонсън 24 часа, за да сключи изборенпакт с неговата „Партия Брекзит“ за предсрочните парламентарни избори във Великобритания на 12 декември, пише британското евроскептично издание  The Daily Express . \r\nФараж постави ултиматум на председателя на Консервативната партия да влезе в изборен пакт, като му остави 24 часа да реши дали иска да се съюзи с „Партия Брекзит“, съобщава The Sun. В петък евроскептичният лидер ще разкрие колко кандидати възнамерява да пусне на предстоящия вот, макар че влиятелни тори предупредиха, че „Партия Брекзит“ може ефективно да пусне Джерерми Корбин на Даунинг стрийт, като разцепи гласовете в полза на Брекзит. Първоначално Фараж заяви, че ще има кандидати за всички 650 места, но в сряда бе съобщено, че той може да намали тази бройка до само няколко десетки. \r\nПартийният лидер увеличи мистерията около изборните си планове, след като изпрати криптирано съобщение от „Партия Брекзит“, в което се казва на всички кандидати“ „Важно: Моля, минете на тъмно в социалните медии. От сега нататък не отговаряйте на никакви въпроси за това къде се намираме и какви са стратегията и плановете ни. Те ще бъдат обявени съвсем скоро“. \r\nФараж обърна внимание на „големия избор“, койтро имат избирателите на изборите през декември. \r\n„Могат да гласуват за партия, която иска отмяна, за такава, която иска втори референдум, могат да гласуват за партия, която иска нов договор с ЕС, или да изберат партия, която иска чисто излизане. Така че, менюто ще бъде пълно“, заяви той. \r\nВизирайки Борис Джонсън, Фараж заяви: „Просто не знам, но мисля, че ако той ще се бори на общите избори въз основа на този договор, тогава смятам, че като човек, който иска излизане от ЕС, ще му е много трудно. Ще видим какво ще се случи. Не изключвам нищо...“ \r\n„Но изглежда, че той иска да излезе на изборите на основата на договора, за който смятам, че просто не е Брекзит. Но това може да се промени“, добави лидерът на „Партия Брекзит“. \r\nГ-н Джонсън многократно отхвърля предложението за пакт, обещавайки вместо това да се осъществи Брекзит без помощта на партията на Фараж. \r\nОт партията заявиха, че „щедрото предложение“ за пакт остава на масата и посочиха, че искат да направят „Съюз за излизане“. Освен това от Партия Брекзит подчертаха, че няма да оставят Джонсън „да продаде страната с наистина лоша сделка“. \r\n \r\nПревод и редакция:", "date": "2019.10.31", "title": "Daily Express: Найджъл Фараж постави ултиматум на Борис Джонсън да сключи изборен пакт с него до 24 часа"}
{"url": "http://www.focus-news.net/news/2019/10/31/2714448/oblastniyat-shtab-za-namalyavane-riska-ot-bedstviya-v-shumen-shte-provede-zasedanie-za-gotovnostta-za-rabota-pri-zimni-usloviya.html", "text": "Заседание на Областния щаб за намаляване риска от бедствия е насрочено от 10.00 часа в зала 2 на Областна администрация - Шумен. Това съобщиха от пресцентъра на  Областната администрация . Дневният ред предвижда да бъдат представени доклади от представителите на териториалните структури на държавната администрация и на общините за извършената подготовка и готовността им за работа при зимни условия.", "date": "2019.10.31", "title": "Областният щаб за намаляване риска от бедствия в Шумен ще проведе заседание за готовността за работа при зимни условия"}
{"url": "http://www.focus-news.net/news/2019/10/31/2714445/dvizhenieto-e-ogranicheno-za-prevozni-sredstva-nad-12-tona-po-patya-haskovo-selo-kozlets-kardzhali-pri-izhoda-ot-seloto.html", "text": "Движението е ограничено за превозни средства над 12 тона по пътя III-5009 Хасково - село Козлец - Кърджали при изхода от селото от км 0 до км 26+080 до 31 декември 2019 г. Това съобщиха за  Радио „Фокус“  от ОПУ - Кърджали. По третокласен път ІІІ-5009 Зорница – Бели пласт – Стремци– Кърджали преминаването е ограничено за МПС над 12 т, като обходите маршрути са по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, в срок до 31 декември 2019 г. По път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит жп прелез. Обходният маршрут е от град Любимец към с. Сива река – с. Малко градище – гр. Ивайловград, в срок до 31 декември 2019 г. По път Черноочене – Кърджали в посока Кърджали е ограничено за движение на МПС над 15 т. Срокът е до 31 декември 2019 г. Обходните маршрути са за: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\nДарина ДЕЕНИЧИНА", "date": "2019.10.31", "title": "Движението е ограничено за превозни средства над 12 тона по пътя Хасково - село Козлец - Кърджали при изхода от селото"}
{"url": "http://www.focus-news.net/news/2019/10/31/2714441/savmestna-interaktivna-izlozhba-na-naukata-shte-bade-predstavena-vav-varna.html", "text": "Нестандартни научни визуализации и идеи, събрани в интерактивна изложба, ще представят Научноизследователският институт към Медицински университет - Варна и Варненският свободен университет „Черноризец Храбър“ в навечерието на Деня на народните будители. Това съобщиха от пресцентъра на  Медицински университет - Варна .  \r\nУвлекателната експозиция, която е резултат на междууниверситетски интердисциплинарни изследвания в областта на науката, ще се проведе в Белия салон на Морското казино във Варна от 14.00 до 17.00 часа. \r\nСъбитието „Новите будители“ цели да заинтригува и вдъхнови младите българи, да популяризира науката и да я направи достъпна и интересна за всички възрасти, като провокира варненци с нестандартни научни визуализации и идеи.  \r\nЕкспозицията ще представи изображения, визуализации, интерактивни инсталации, холограмни и 3D макети, създадени от учени и учащи в областта на медицината, компютърните науки, астрономията, архитектурата, дизайна и др. Подготвено е също представяне на дейността на различни научни групи по нетрадиционен начин, а водещи международни изследователски центрове и университети ще гостуват със свои експонати и разработки. \r\nЧаст от изображенията, които ще бъдат представени, са създадени по време на съвместно обучение между учени и експерти от катедрата „Информатика“ на Варненския свободен университет и катедрата „Анатомия и клетъчна биология“ на Медицински университет – Варна за анализ на биомедицински изображения. Обучението се проведе в началото на септември 2019 г. във Варна и обедини ученици с интерес към науката, студенти по компютърни науки и медицина, докторанти и преподаватели. Експертите от двата университета продължават работата си по общи проекти и иновативни изследователски практики за нови научни открития.", "date": "2019.10.31", "title": "Съвместна интерактивна изложба на науката ще бъде представена във Варна"}
{"url": "http://www.focus-news.net/news/2019/10/31/2714444/gazeta-express-kosovo-rusiya-pokani-albaniya-i-severna-makedoniya-v-evraziyskiya-sayuz.html", "text": "Оглавяваният от Русия Евразийски икономически съюз (ЕАИС) е поканил Албания и Северна Македония да се присъединят към организацията. Поканата дойде от Владимир Чизов, постоянният представител на Москва в Европейския съюз, по време на Форума на Евразийския съюз във Верона миналата седмица, пише прищинският ежедневник  Gazeta Express . \r\n„Албания и Северна Македония ще получат по-голямо разбиране в ЕАИС, отколкото в ЕС“, заяви руският дипломат. „Сигурен съм, че страните, които са кандидати за присъединяване към ЕС и наскоро бяха оставени на изчакване от Брюксел, ще имат полза от ЕАИС“, убеден е Чизов. \r\nПоканата на Русия към страните от Западните Балкани да се присъединят към оглавяваната от Москва организация идват няколко дни, след като Европейският съвет реши да не отваря присъединителни преговори с Тирана и Скопие. \r\n \r\nПревод и редакция:", "date": "2019.10.31", "title": "Gazeta Express (Косово): Русия покани Албания и Северна Македония в Евразийския съюз"}
{"url": "http://www.focus-news.net/news/2019/10/31/2714451/dvizhenieto-se-osashtestvyava-v-edna-lenta-po-pat-milkovitsa-somovit-v-oblast-pleven-zaradi-remont.html", "text": "Движението се осъществява в една лента по път II-11 Милковица - Сомовит от км 196 до км 206 до края на деня. Това съобщиха за  Радио „Фокус“  от Областно пътно управление – Плевен. Причината са ремонтни дейности с частично асфалтиране. Участъкът е сигнализиран с пътни знаци. Пътните настилки са сухи. Максималните температури ще бъдат между 09° и 14°, очакват се превалявания. Движението по път III-3005 Петърница – Беглеж от км 15 до км 30 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до края на деня. Движението по път III-1307 Староселци – Ставерци от км 10 до км 13 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е до 4 ноември. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.10.31", "title": "Движението се осъществява в една лента по път Милковица - Сомовит в област Плевен заради ремонт"}
{"url": "http://www.focus-news.net/news/2019/10/31/2714447/mokri-i-hlazgavi-sa-patishtata-v-oblast-shumen.html", "text": "Мокри и хлъзгави са пътищата в Шумен и областта, предаде репортер на  Радио \"Фокус\" - Шумен . Времето е облачно, с краткотрайни превалявания от дъжд. Температурата на въздуха е около 5 градуса. Натоварено е движението по основните булеварди в Шумен. Светофарните уредби в града функционират без промяна. Интензивно е движението по автомагистрала \"Хемус\" в посока Варна. Спокойно се пътува по главния път Шумен - Силистра. Върбишки проход остава затворен за всички видове пътни превозни средства. Ришки проход е отворен без ограничения. Опасност от свличане на скални и земни маси има по пътя Шумен - Карнобат. В сила е забраната за товарни автомобили над 10 тона по пътя Радко Димитриево - Друмево, поради свлачища. Обходът е Шумен - Овчарово - Друмево.  \r\nИвелина ИВАНОВА", "date": "2019.10.31", "title": "Мокри и хлъзгави са пътищата в област Шумен"}
{"url": "http://www.focus-news.net/news/2019/10/31/2714449/pred-natsionalnata-biblioteka-sv-sv-kiril-i-metodiy-v-sofiya-shte-se-provede-initsiativata-balgarskiyat-otgovor-na-helouin-2019.html", "text": "Пред Националната библиотека „Св. св. Кирил и Методий“ в София ще се проведе инициативата „Българският отговор на Хелоуин 2019“. Това съобщиха организаторите от  Национално движение „Хан Кубрат“ . Събитието се провежда за трета поредна година. Целта на инициативата е в навечерието на Деня на народните будители, да се покаже на децата на България, че страната ни има своите празници и народни обичаи.  \r\n„Трябва да помним корените си и да не ги забравяме за сметка на чуждите“, посочват организаторите.   \r\nСъбитието ще се състои от 18.30 часа пред Националната библиотека „Св. св. Кирил и Методий“.", "date": "2019.10.31", "title": "Пред Националната библиотека „Св. св. Кирил и Методий“ в София ще се проведе инициативата „Българският отговор на Хелоуин 2019“"}
{"url": "http://www.focus-news.net/news/2019/10/31/2714450/mokri-i-hlazgavi-sa-patnite-nastilki-v-plovdivska-oblast.html", "text": "Мокри и хлъзгави са пътните настилки на територията на Пловдивска област, предаде репортер на  Радио „Фокус“ – Пловдив .  Водачите трябва да шофират с повишено внимание, съобразена скорост, както и да спазват необходимата дистанция, за да не се създават предпоставки за възникването на пътни инциденти, призовават от Областното пътно управление. Към този час трафикът по основните направления в областта се засилва. Най-натоварено движение се отчита по пловдивския участък на АМ „Тракия“, също по направленията Пловдив-Асеновград-Смолян, Пловдив-Карлово и Пловдив-Пазарджик. До 17.00 часа на 31 октомври ще остане затворен  жп прелезът на пътя между град Калофер и град Баня, при гара „Ботев“. Движението е ограничено поради ремонтни дейности. Шофьорите, пътуващи от Калофер към Пловдив и обратно, трябва да използват обходен маршрут: път I-6 Калофер - Васил Левски - Карлово и включване по път II-64 Карлово - Баня. До 1 ноември движението по пътя Пловдив-Куклен, в участъка от км 6 до км 7, ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. До 29 ноември движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Движението по пътя Кричим-Михалково-Девин, от км 88 до км 103, се осъществява с повишено внимание поради обрушване на скална маса. Алтернативният маршрут за движение е по пътя Асеновград-Смолян, а срокът на дейностите е до 30 ноември. Забранено остава движението на камиони с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е и преминаването на моторни превозни средства над 12 тона по пътя Поповица-Болярци, поради намален габарит на пътното платно на мост. Обходният маршрут за водачите е по път Поповица-Садово-Кочево-Болярци. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани, също в района на проходите Козница и Стражата.  \r\nДвижението на територията на град Пловдив също е натоварено към този час. Колони от автомобили се образуват по булевардите „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“, „Освобождение“, „Санкт Петербург“ и „България“. Натоварено движение се отчита и по входно-изходните артерии. До 22 ноември ул. „Димитър Кудоглу“ в район „Тракия“ в Пловдив ще остане затворена за движение, в участъка от бул. „Княз Борис I” до ул. „Георги Цариградски“. Причината са ремонтни дейности. Автобусите по линии №4, 10, 17, 21 и 66 от общинската транспортна схема се движат по временни маршрути. \r\nТони МИХАЙЛОВ", "date": "2019.10.31", "title": "Мокри и хлъзгави са пътните настилки в Пловдивска област"}
{"url": "http://www.focus-news.net/news/2019/10/31/2714454/patnite-nastilki-v-oblast-kyustendil-sa-mokri-i-hlazgavi-na-mesta-vali-slab-dazhd.html", "text": "Пътните настилки в област Кюстендил са мокри и хлъзгави, на места вали слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил. Укрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата, се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.10.31", "title": "Пътните настилки в област Кюстендил са мокри и хлъзгави, на места вали слаб дъжд"}
{"url": "http://www.focus-news.net/news/2019/10/31/2714453/prof-boyan-durankev-ikonomist-tazi-godina-balgariya-nyama-da-izpalni-edin-ot-kriteriite-za-vlizane-v-chakalnyata-na-evrozonata.html", "text": "Тази година България няма да изпълни един от критериите за влизане в чакалнята на Еврозоната. Това каза в интервю за сутрешния блок  „Добро утро, България“  на  Радио „Фокус“  икономистът проф. Боян Дуранкев. Той отбеляза, че покупката на самолетите F -16 ще увеличи дефицита в бюджета.„Отдавна се правят сметки, отдавна се гледа какво ще се проверява в България. Имаме някои диспропорции, дисбаланси, проблеми с две – три банки, но това се изчиства. Тъй като ЕС има полза от нас да бъдем в Еврозоната, очевидно е, че ще получим покана. И ако отговаряме на критериите, а тази година единият от критериите няма да бъде спазен, но ако отговаряме последователно критериите, това може да ни се прости и 2022 година най-рано да влезем в Еврозоната“, обясни икономистът. \r\nЗа да получи страната ни покана за влизане в чакалнята на Еврозоната, догодина не трябва да се допуска отново по-висок дефицит в бюджета, допълни проф. Боян Дуранкев. Обещаният от страната ни дефицит е 2%, каза още икономистът. \r\nВиктория МЕСРОБОВИЧ-КУВЕНДЖИЕВА", "date": "2019.10.31", "title": "Проф. Боян Дуранкев, икономист: Тази година България няма да изпълни един от критериите за влизане в чакалнята на Еврозоната"}
{"url": "http://www.focus-news.net/news/2019/10/31/2714455/vremenno-se-ogranichava-dvizhenieto-po-pat-ii-86-progled-chepelare-pri-km-81-poradi-patnotransportno-proizshestvie.html", "text": "Временно се ограничава движението по път II-86 Проглед – Чепеларе при км 81 поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Водачите изчакват на място.", "date": "2019.10.31", "title": "Временно се ограничава движението по път II-86 Проглед – Чепеларе при км 81 поради пътнотранспортно произшествие"}
{"url": "http://www.focus-news.net/news/2019/10/31/2714446/nezavisen-makedoniya-noviyat-predsedatel-na-ep-izbra-makedoniya-za-parvoto-si-ofitsialno-poseshtenie-izvan-es.html", "text": "Новоизбраният председател на Европейския парламент Давид Сасоли ще пристигне на визита в Македония в понеделник и вторник, която ще е първото му официално посещение в държава извън ЕС, след като застана на поста през лятото, пише македонското издание  „Независен“ . \r\nТой пртистига с послание към Скопие и Тирана, че трябва да останат на европейския път, независимо от пречките, които се появиха на последната среща на европейските лидери. \r\n„Визитата в Македония, а веднага след това и в Албания, е от най-голяма важност лично за мен в този момент. Знаем, че народите в двете страни са много разочаровани от неспособността на Съвета да постигне съгласие за започване на присъединителни преговори заради ветото на няколко страни-членки, Ние разбираме и споделяме това разочарование“, заяви Сасоли. \r\nЕвропейският парламент прие нова резолюция малко след срещата на върха на ЕС, с която „осъди неспособността на Европейския съвет да изпълни обещанието“. \r\nСасоли припомня, че резолюцията е приета с голямо мнозинство и настоя Европейският парламент да не мълчи и да търси положително решение от държавите-членки на следващото заседание. \r\n„Албания и Северна Македония изпълниха реформите, за които ги помолихме, и сега заслужават да бъдат възнаградени за техните изключителни усилия. Искам да апелирам към гражданите, особено по-младите поколения: не губете надежда, моля, останете на европейския път. Европейският парламент е с вас“, заяви председателят на ЕП в изявление, в което обяви посещението си в региона. \r\nСасоли иска да насърчи двете страни да продължат реформите и вярва, че „въпреки забавянето, времето няма да бъде загубено“. \r\nПредвижда се той да се срещне с президента Стево Пендаровски, премиера Зоран Заев и председателя на парламента Талат Джафери в Скопие. \r\nВ началото на декември Сасоли също ще посети Тирана. \r\n \r\nПревод и редакция:", "date": "2019.10.31", "title": "„Независен“ (Македония): Новият председател на ЕП избра Македония за първото си официално посещение извън ЕС"}
{"url": "http://www.focus-news.net/news/2019/10/31/2714461/sport-livarpul-naddelya-nad-arsenal-v-golova-fiesta.html", "text": "Ливърпул се класира за четвъртфиналите в Купата на Лигата след голово шоу на “Анфийлд” в мач срещу Арсенал. Срещата завърши 5:5, след като Ориги изравни в 94-ата минута. Последваха изпълнения на дузпи, при които домакините надделяха с 5:4. Единственият пропуск при наказателните удари бе на Дани Себайос при четвъртото изпълнение за Арсенал. Къртис Джоунс изпълни последната дузпа за Ливърпул и донесе победата на своя тим.", "date": "2019.10.31", "title": "Спорт: Ливърпул надделя над Арсенал в голова фиеста"}
{"url": "http://www.focus-news.net/news/2019/10/31/2714458/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.10.31", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/10/31/2714457/v-asenovgrad-shte-bade-predstavena-izlozhbata-voden-antichnost-i-srednovekovie-iv-xiii-vek.html", "text": "В Асеновград ще бъде представена изложбата „Воден. Античност и Средновековие (IV-XIII век)“. Събитието е част от богатата културна програма на Община Асеновград за отбелязване на Деня на народните будители – 1 ноември. Това съобщиха за  Радио „Фокус“ – Пловдив  от отдел „Връзки с обществеността“ на Общината. Изложбата ще бъде открита в Историческия музей от 18.00 часа. Експозицията съдържа находки, фотоси и друга графична документация от археологически разкопки.  \r\nНа 1 ноември жителите и гостите на Асеновград ще могат да видят две изложби – от 17.30 часа в галерия „Крис” ще бъде представена юбилейна изложба живопис и акварел „80 години Васил Папазов“, а от 18.30 часа в книжарница „Знайковците“ – изложба на Емилия Калоферова, озаглавена „Картини светлоносци – поздрав от душата ми“.  \r\nПрограмата по повод Деня на народните будители продължава на 4 ноември с литературно-поетичен спектакъл на литературен клуб „Орфей” при Народно читалище „Св. преп. Паисий Хилендарски”, посветен на 105 години от смъртта на Пейо Яворов. „Любов сред пламъци” ще започне в 17.30 часа в Градската библиотека.  \r\nНа 5 ноември в читалище „Родолюбие“ ще бъде представена театралната постановка на самодейния театър към културната институция „Свекърва“. На следващия ден от 17.30 часа в Градската библиотека ще се състои юбилеен рецитал на поетесата Катя Рускова и премиера на стихосбирката й „Душата ми е птица”. Програмата ще завърши на 11 ноември с отбелязването на 30-годишнината на Етнографската къща като част от музейните пространства в Асеновград.", "date": "2019.10.31", "title": "В Асеновград ще бъде представена изложбата „Воден. Античност и Средновековие (IV-XIII век)“"}
{"url": "http://www.focus-news.net/news/2019/10/31/2714459/institutat-po-okeanologiya-vav-varna-organizira-den-na-otvorenite-vrati.html", "text": "Институтът по океанология „Проф. Фритьоф Нансен“ във Варна организира Ден на отворените врати, в който посетителите ще могат да се запознаят с дейността и историята на институцията, предаде репортер на  Радио „Фокус“ – Варна . Събитието ще се проведе от 11.00 до 13.00 часа. Посетителите ще могат да разгледат изследователската миниподводница. В програмата е планирано също от 10.30 до 11.30 часа мултимедийно представяне на научноизследователски филми за морската и подводната експедиционна дейност на института, както и възможност за разглеждане на лабораториите по „Биология и екология на морето\" и „Химия на морето\" между 13.00 и 15.00 часа. Денят на отворените врати се организира по случай Международния ден на Черно море и 150-ата годишнината от основаването на Българската академия на науките (БАН). \r\nДесислава ВАСИЛЕВА", "date": "2019.10.31", "title": "Институтът по океанология във Варна организира Ден на отворените врати"}
{"url": "http://www.focus-news.net/news/2019/10/31/2714460/mokri-i-hlazgavi-sa-patnite-nastilki-v-oblast-veliko-tarnovo-dvizhenieto-e-natovareno.html", "text": "Мокри и хлъзгави са пътните настилки във Велико Търново, предаде репортер на  Радио \"Фокус\" - Велико Търново . Трафикът в началото на работния ден е интензивен. Движението е натоварено по булевардите \"България\" и \"Никола Габровски\", в района на двата пътни възела - Южен и \"Качица\", по \"Беляковско шосе\", както и по улица \"Магистрална\". Колони от автомобили има в района на Кооперативния пазар, на светофара по бул. \"България\" при отбивката за стадион \"Ивайло\" и пред пощата. Полицейски екипи следят за правилното протичане на движението около образователните институции. Патрули има и на входовете и изходите на Велико Търново, както и в някои участъци от първокласната и второкласна пътна мрежа. \r\nВремето в останалата част от областта е облачно, като на много места вали дъжд. Настилките са мокри и хлъзгави. Видимостта навсякъде е нормална. Органите на реда призовават водачите да карат внимателно и със съобразена скорост. Нови въведени ограничения за изминалото денонощие няма. Отворен за движение е Проходът на Републиката, но там все още важи предупреждението за опасност от падащи камъни. Настилката там също е мокра. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. \r\nЛуиза ТРАНЧЕВА", "date": "2019.10.31", "title": "Мокри и хлъзгави са пътните настилки в област Велико Търново, движението е натоварено"}
{"url": "http://www.focus-news.net/news/2019/10/31/2714456/v-svishtov-shte-se-provede-fakelno-shestvie-ot-kashta-muzey-aleko-konstantinov-do-pametnika-na-daritelite-po-povod-denya-na-narodnite-buditeli.html", "text": "Факелно шествие, празнична програма и поднасяне на цветя ще се проведат в Свищов в навечерието на Деня на народните будители. Проявите започват в 15.30 часа, когато в изложбената зала на къща-музей „Алеко Константинов“ ще бъде открита експозиция, посветена на 100-годишнината от освобождаване на Добруджа. Това съобщи за  Радио „Фокус“ – Велико Търново  Росен Маринов, директор на Дирекция „Култура и културно наследство“ в Община Свищов. От 15.45 часа в същия ще бъде представено третото издание на книгата „Достойно есть“ – Свищов през ХIX в. до първото десетилетие на ХХ в.“ от Юлия Никола с акцент към допълненията в изданието.  \r\n„От 17.20 часа ще се състои традиционното факелно шествие от къща-музей „Алеко Константинов“ до Паметника на дарителите, което всяка година провеждаме в навечерието на Деня на народните будители. В крайната точка – на Паметника на Дарителите, от 17.30 часа ще честваме тържествено 1 ноември – Деня на народните будители, с празнична програма и полагане на цветя“, допълни Росен Маринов, като подчерта, че проявите приключват на следващия ден.  \r\nНа 1 ноември в Свищов ще се проведе организирано посещение, поклонение и полагане на цветя на някои от емблематичните паметници в града, посветени на едни от най-именитите свищовски будители. „Ще бъдат посетени гроба на проф. Георги Атанасович, гробовете на Еленка и Кирил Д. Аврамови и Димитър Апостолов Ценов, паметниците на Алеко Константинов, Иван Шишманов и Цветан Радославов. Ще вземат участие културните институции в общината, неправителствени организации, училища и други. Могат да се включат всички желаещи“, прикани още Росен Маринов. \r\nЛуиза ТРАНЧЕВА", "date": "2019.10.31", "title": "В Свищов ще се проведе факелно шествие от къща-музей „Алеко Константинов“ до Паметника на дарителите по повод Деня на народните будители"}
{"url": "http://www.focus-news.net/news/2019/10/31/2714465/rumen-hristov-sds-desnitsata-pokaza-che-e-vse-oshte-silna-kartata-na-balgariya-shte-bade-dominirashto-sinya.html", "text": "След първия тур на местните избори десницата показа, че е все още силна, картата на България ще бъде доминиращо синя. Това каза в сутрешния блок  „Добро утро, България“  на  Радио „Фокус“  лидерът на СДС Румен Христов. По думите му консолидацията на десния вот не се случи по очаквания начин, но очевидно избирателите не припознават БСП като алтернатива на този етап, вероятно и на по-късен. „Що се отнася до консолидацията на десния вот като цяло, тя не се случи, защото имаме още няколко формации, които участваха на тези избори, главно от „Демократична България“. Аз разглеждам дясното при тях най-вече в лицето на „Демократи за силна България“. Но така или иначе те са се заявили по-скоро като дясно-центристка формация, независимо от присъствието на „Зелените“, които по принцип са леви. Имаше самостоятелно участие в София и направиха не лош резултат. Не можем да говорим за някаква обща консолидация на всички представители, назоваващи се за десни, но като цяло десният вот доминира в България и в София“, обясни той.  \r\nРумен Христов коментира още, че резултатите, които СДС постигна на местата, на които се явява самостоятелно, са удовлетворителни. Кандидатите на синята партия отиват на балотажи в около 7-8 населени места срещу партньорите си от ГЕРБ, като изборът ще бъде между по-доброто, обясни Христов. Развитието на рамковото споразумение между ГЕРБ и СДС зависи от нагласите и на двете партии, допълни председателят.  \r\nВиктория МЕСРОБОВИЧ-КУВЕНДЖИЕВА", "date": "2019.10.31", "title": "Румен Христов, СДС: Десницата показа, че е все още силна, картата на България ще бъде доминиращо синя"}
{"url": "http://www.focus-news.net/news/2019/10/31/2714452/reuters-konservatorite-vodyat-na-leybaristite-s-8-pokazva-anketa.html", "text": "Британската Консервативна партия на Борис Джонсън има преднина от 8% пред лейбъристите преди предсрочните парламентарни избори в Обединеното кралство на 12 декември, показва проучване на общественото мнение на Survation за вестник Daily Mail, предава  Reuters . \r\nСпоред анкетата, торите биха получили 34%, а Лейбъристката партия – 26%. Трета остава проевропейската Либерал-демократическа партия с 19%, а след това идва „Партия Брекзит“ на Найджъл Фараж с 12%. \r\nДжонсън и лидерът на лейбъристите Джереми Корбин започват предизборната си кампания в четвъртък. \r\n \r\nПревод и редакция:", "date": "2019.10.31", "title": "Reuters: Консерваторите водят на лейбъристите с 8%, показва анкета"}
{"url": "http://www.focus-news.net/news/2019/10/31/2714462/tir-e-katastrofiral-na-patya-progled-chepelare-na-platnoto-ima-izsipani-stakla-a-dvizhenieto-e-spryano.html", "text": "ТИР е катастрофирал по пътя Проглед – Чепеларе, на платното има изсипани стъкла, а движението е спряно. Това съобщи за  Радио „Фокус“ – Смолян   дежурният в Областно пътно управление – Смолян. Автомобилите изчакват на място, за да се освободят платната и да се пусне движението. Няма данни са пострадали. На място има пожарна и полиция, като стъклата се почистват и се очаква скоро движените да бъде възстановено.  \r\nНели ГЕРГЬОВСКА", "date": "2019.10.31", "title": "ТИР е катастрофирал на пътя Проглед – Чепеларе, на платното има изсипани стъкла, а движението е спряно"}
{"url": "http://www.focus-news.net/news/2019/10/31/2714464/30-godishen-vodach-na-tovaren-avtomobil-e-zaginal-pri-katastrofa-v-kresnensko-defile.html", "text": "30-годишен водач на товарен автомобил е загинал при катастрофа в Кресненско дефиле. Това съобщиха от  ОДМВР – Благоевград . Инцидентът е станал на 30 октомври около 22.20 часа на главен път Е-79 в Кресненско дефиле. Товарен автомобил „ДАФ“ с прикачено полуремарке, управляван от 71-годишен водач от град София, движейки се в посока град Кресна на дясна крива навлиза в лентата за насрещно движение и се блъска в движещ се по нея товарен автомобил „Волво“ с прикачено полуремарке, управляван от 30-годишен водач от села Черна гора, община Перник. В резултат на инцидента 30-годишният водач е загинал на място, а 71-годишният е настанен в МБАЛ - Благоевград с опасност за живота.", "date": "2019.10.31", "title": "30-годишен водач на товарен автомобил е загинал при катастрофа в Кресненско дефиле"}
{"url": "http://www.focus-news.net/news/2019/10/31/2714463/dazhd-vali-v-oblast-smolyan-patnite-nastilki-sa-mokri.html", "text": "В област Смолян навсякъде вали дъжд, пътните настилки са мокри. Това съобщи за  Радио „Фокус“ – Смолян  дежурният в Областно пътно управление – Смолян. През нощта не са получавани сигнали за инциденти по пътищата в областта. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8611 Белица – Загражден от км 18+431 до км 19+981 трябва да се осъществява с повишено внимание поради извършване на ремонтни дейности. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян вали слаб дъжд, пътните настилки са мокри. В сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.31", "title": "Дъжд вали в област Смолян, пътните настилки са мокри"}
{"url": "http://www.focus-news.net/news/2019/10/31/2714466/prof-boyan-durankev-ikonomist-ne-samo-darzhavata-no-i-chastniyat-biznes-tryabva-da-bade-generator-na-ikonomicheskiya-rastezh.html", "text": "Не само държавата, но и частният бизнес трябва да бъде генератор на икономическия растеж. Това каза в интервю за сутрешния блок  „Добро утро, България“  на  Радио „Фокус“  икономистът проф. Боян Дуранкев. По думите му 1% прираст на БВП на Германия не се компенсира с 5% ръст на БВП на България, т.е. ножицата между България и другите европейски страни продължава да е силно разтворена и растеж от 3,3% не е догонващ. Достигането на средното ниво на ЕС изисква доста десетилетия, каза още икономистът. „Това означава и друго – тъй като в България работата, която се търси и предлага най-вече от работодателите, а бизнесът не успя да надскочи ниското си ниво, тази работа с предлагане на почти 55% минимална работна заплата навсякъде, тези оферти на бизнеса подсказват, че българите, които искат по-добър живот и бъдеще, ще потърсят пристан далеч от България“, допълни проф. Боян Дуранкев. Частният бизнес трябва да потърси иновативни решения с високи доходи и заплащане, каза още той. \r\nВиктория МЕСРОБОВИЧ-КУВЕНДЖИЕВА", "date": "2019.10.31", "title": "Проф. Боян Дуранкев, икономист: Не само държавата, но и частният бизнес трябва да бъде генератор на икономическия растеж"}
{"url": "http://www.focus-news.net/news/2019/10/31/2714472/bez-zabavyaniya-se-izvarshva-dvizhenieto-prez-gkpp-ilinden.html", "text": "Без забавяния се извършва движението през ГКПП „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На граничен пункт „Кулата“ движението се осъществява нормално. На границата със Северна Македония движението се осъществява без проблеми. \r\nЛивия НИНОВА", "date": "2019.10.31", "title": "Без забавяния се извършва движението през ГКПП „Илинден“"}
{"url": "http://www.focus-news.net/news/2019/10/31/2714468/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Европейският комисар по бюджета Гюнтер Йотингер призна, че лидерите няма да постигнат сделка за бюджета на ЕС 2021-2027 през тази година, пише европейската редакция на  Politico . \r\n„Мисля, че ще има напредък до декември, но не и споразумение“, заяви комисарят пред журналистите. \r\n„Ако председателят (Доналд) Туск  не е в състояние да стигне до заключение, тогава ще бъде невъзможно новият председател да направи това през първите няколко седмици, когато е на поста си“, добави Йотингер. Белгиецът Шарл Мишел поема поста председател на Европейския съвет на 1 декември. \r\nНа войнствена пресконференция обаче Йотингер оспори, че разходите за бюджета на ЕС за страните ще се увеличат значително след 2020 г. Страните от Съюза продължават да са силно разделени по предложението за бюджет, а Германия в частност гласува като част от съответната група „пестеливи пет“ за ограничаване на разходите в Брюксел. \r\nЙотингер каза, че предположенията, че Германия ще трябва да удвои вноските си в бюджета до 33 милиарда евро са \"напълно грешни\" и са \"лъжи\", които не са в съответствие с числата, обсъдени от Комисията с Берлин. През уикенда „Файненшъл таймс“ съобщи изчисленията на германското правителство, които „показват, че Германия ще бъде ударена с голямо увеличение на нетните си вноски в бюджета на ЕС, от 15 милиарда евро през 2020 година до 33 милиарда евро през 2027“. \r\nНо не се уточнява как са изчислени тези цифри или дали е взета предвид инфлацията. Според Йотингер, вноските на Германия към Брюксел се очаква да бъдат 18,1 милиарда евро по цени от 2018 година за 2021 и 23,5 милиарда по цени от 2018 за 2027 година. \r\n„Имате седем години инфлация, седем години увеличение на БВП“ да вземете предвид, обясни Йотингер. \r\nКомисарят добави още, че нетните платци се възползват косвено от редица програми, като посочи финансирането за подпомагане на бежанците в Турция, средствата за гранична сигурност и космическата програма. Йотингер показа на репортерите диаграма, хронизираща намаляването на разходите за селско стопанство като дял от бюджета на ЕС през последното десетилетие и нарастването на нови приоритети, които включват финансиране за научни изследвания или инвестиции. \r\n*** \r\n  Комисарят на ЕС по миграцията, вътрешните работи и гражданството Димитрис Аврамопулос подписа с министъра на вътрешните работи на Косово Съвместен план за действие по контратероризма в Западните Балкани, съобщава базираното в Брюксел издание  New Europe . \r\nСпоред споразумението, Сделката потвърждава подкрепата на ЕС и определя приоритетни действия за косовските власти в областта на сътрудничеството в сферата на борбата с тероризма. От друга страна, Косово се ангажира да докладва на всеки две години за напредъка, постигнат при прилагането на договора. \r\nТова е третото подобно споразумение между Европейската комисия и партньорите от Западните Балкани. Съвместният план за действие за Западните Балкани беше подписан през 2018 г. и предоставя рамка за действие в борбата с тероризма в региона на Западните Балкани. \r\n*** \r\n Министърът на външните работи на Унгария Петер Сиярто се срещна с директорите на руските държавни компании „Газпром“ и „Росатом“ Алексей Милер и Алексей Лихачов в Будапеща в сряда, като на срещата с първия той подчерта, че доставките на газ за Унгария „никога не са били по-сигурни“ и добави, че „за първи път в историята на страната хранилищата за газ са пълни“, пише електронното издание  Hungary Today . \r\nСъгласно изявлението на външното ведомство на Будапеща, сега Унгария има 6,4 милиарда кубически метра природен газ в резерв, което поставя страната в състояние да „вече да започне преговори за доставките за следващия отоплителен сезон“. \r\nСиярто заяви, че се е съгласил с Милер за възобновяване на доставките на газ през следващия април, като добави, че Унгария ще купи още 2 милиарда кубически метра газ от „Газпром“, същото количество като тази година. \r\nПо време на разговорите с лидера на Росатом Алексей Лихачов, Сиярто заяви, че получаването на техническо разрешение през октомври е крайъгълен камък в модернизацията на атомната централа в Пакс и добави, че следващата важна стъпка ще бъде подаване на заявление за разрешение за изпълнение преди 30 юни догодина. \r\nПървият дипломат на Будапеща заяви, че проектът за надграждане предлага „важна платформа за бизнес сътрудничество Изток-Запад“. Той отбеляза, че проектът ще бъде реализиран от руски, американски, немски, френски и унгарски компании и може да осигури достатъчно енергия за конкурентна национална икономика. \r\n*** \r\n  Найджъл Фараж даде на Борис Джонсън 24 часа, за да сключи изборенпакт с неговата „Партия Брекзит“ за предсрочните парламентарни избори във Великобритания на 12 декември, пише британското евроскептично издание  The Daily Express . \r\nФараж постави ултиматум на председателя на Консервативната партия да влезе в изборен пакт, като му остави 24 часа да реши дали иска да се съюзи с „Партия Брекзит“, съобщава The Sun. В петък евроскептичният лидер ще разкрие колко кандидати възнамерява да пусне на предстоящия вот, макар че влиятелни тори предупредиха, че „Партия Брекзит“ може ефективно да пусне Джерерми Корбин на Даунинг стрийт, като разцепи гласовете в полза на Брекзит. Първоначално Фараж заяви, че ще има кандидати за всички 650 места, но в сряда бе съобщено, че той може да намали тази бройка до само няколко десетки. \r\nПартийният лидер увеличи мистерията около изборните си планове, след като изпрати криптирано съобщение от „Партия Брекзит“, в което се казва на всички кандидати“ „Важно: Моля, минете на тъмно в социалните медии. От сега нататък не отговаряйте на никакви въпроси за това къде се намираме и какви са стратегията и плановете ни. Те ще бъдат обявени съвсем скоро“. \r\nФараж обърна внимание на „големия избор“, койтро имат избирателите на изборите през декември. \r\n„Могат да гласуват за партия, която иска отмяна, за такава, която иска втори референдум, могат да гласуват за партия, която иска нов договор с ЕС, или да изберат партия, която иска чисто излизане. Така че, менюто ще бъде пълно“, заяви той. \r\nВизирайки Борис Джонсън, Фараж заяви: „Просто не знам, но мисля, че ако той ще се бори на общите избори въз основа на този договор, тогава смятам, че като човек, който иска излизане от ЕС, ще му е много трудно. Ще видим какво ще се случи. Не изключвам нищо...“ \r\n„Но изглежда, че той иска да излезе на изборите на основата на договора, за който смятам, че просто не е Брекзит. Но това може да се промени“, добави лидерът на „Партия Брекзит“. \r\nГ-н Джонсън многократно отхвърля предложението за пакт, обещавайки вместо това да се осъществи Брекзит без помощта на партията на Фараж. \r\nОт партията заявиха, че „щедрото предложение“ за пакт остава на масата и посочиха, че искат да направят „Съюз за излизане“. Освен това от Партия Брекзит подчертаха, че няма да оставят Джонсън „да продаде страната с наистина лоша сделка“.", "date": "2019.10.31", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/10/31/2714470/v-plovdiv-shte-se-provede-esenen-etap-ot-kampaniyata-gramotni-li-smei.html", "text": "В Пловдив ще се проведе есенен етап от кампанията „Грамотни ли сме?“. Това съобщиха за  Радио „Фокус“ – Пловдив  от Общината. Заявки за участие на 1365 ученици са получени от 33 общински, държавни и частни училища от град Пловдив. Състезанието ще се проведе в сградата на Център за подкрепа за личностно развитие – Общински детски комплекс – Пловдив (ЦПЛР – ОДК) на два етапа – сутрин и следобед в извънучебно време. След оповестяване на резултатите на най-добре представилите се ще бъдат раздадени награди. \r\nЦелта на кампанията е да се провери нивото на грамотност на участниците, свързана с компетентностите, които трябва да са придобили в обучението си по български език до съответния етап. Тестовете за двете възрастови категории (VІІ клас и Х – ХІІ клас) са съобразени с образователната степен на учениците, като включват задачи, които са зададени от МОН като примерни варианти от тестовите модули по български език за НВО в VІІ и Х клас и ДЗИ в ХІІ клас. Разнообразните типове задачи от отворен и затворен тип ще провокират участниците да покажат до какво ниво са овладели правописната, граматичната, пунктуационната и лексикалната норма в съвременния български книжовен език. \r\nКампанията „Грамотни ли сме?“ се организира от Община Пловдив, отдел „Образование“, съвместно с Център за подкрепа за личностно развитие – Общински детски комплекс – Пловдив. Инициативата е в съответствие с „Националната стратегия за насърчаване и повишаване на грамотността 2014 – 2020 година“ на МОН.", "date": "2019.10.31", "title": "В Пловдив ще се проведе есенен етап от кампанията „Грамотни ли сме?“"}
{"url": "http://www.focus-news.net/news/2019/10/31/2714469/mestni-izbori-2019-kandidatat-za-kmet-na-sofiya-yordanka-fandakova-nay-vazhnoto-za-men-beshe-che-23-ot-glasovete-na-horata-byaha-dadeni-za-partiite-ot-desniya-spektar.html", "text": "Миналата неделя беше избран общинският съвет и при 30 общински съветници от ГЕРБ 2015 г., имаме 25 от коалицията ГЕРБ и СДС тази година – нещо, което отново остави ГЕРБ и СДС като първа политическа сила. Най-важното за мен беше, че 2/3 от гласовете на хората бяха дадени за партиите от десния спектър. Това каза кандидатът за кмет на София от ГЕРБ Йорданка Фандъкова в интервю за предаването „Тази сутрин“ на  бТВ . „Искам да благодаря на всички хора, които излязоха миналата неделя да гласуват и да изразя увереност, че ще излязат и тази неделя, защото тези избори са важни за града и за това развитието да продължи и то с ускорени темпове – нещо, за което аз мога да гарантирам и да поема ангажимент“, заяви Фандъкова. Тя посочи, че за 10 години управление, освен многото свършена работа, от ГЕРБ направили и много пропуски. По думите й в тази изборна кампания е имала много сериозни конкуренти. „Аз се явявам, за да получа подкрепата на хората. Разбира се, че изборите са силно мажоритарни. Очакването ми е хората да подкрепят развитието, защото София няма време за губене. Градът в момента е в ситуация, в която има големия шанс да ускори развитието си или да изпадне в експерименти и хаос – нещо, което смятам, че хората не биха искали“, заяви още Йорданка Фандъкова.", "date": "2019.10.31", "title": "Местни избори 2019: Кандидатът за кмет на София Йорданка Фандъкова: Най-важното за мен беше, че 2/3 от гласовете на хората бяха дадени за партиите от десния спектър"}
{"url": "http://www.focus-news.net/news/2019/10/31/2714471/mokri-i-hlazgavi-sa-patnite-nastilki-v-oblast-blagoevgrad.html", "text": "Мокри и хлъзгави са пътните настилки в област Благоевград. На много места вали дъжд. Пo информация от  Областно пътно управление - Благоевград  в областта е въведено само едно ограничения за движението. То е наложено по третокласен път 109 автомагистрала „Струма“ – Лозеница от км 0 до км 10+754. Там до 31 декември преминаването е ограничено за всички моторни превозни средства поради рехабилитация на пътя. Движението се извършва по обходен маршрут - АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. Трафикът е натоварено по главен път Е-79 в платното в посока София. По автомагистрала „Струма“ и второкласен път Симитли – Гоце Делчев преминаването се осъществява нормално. \r\nПрез нощта е регистриран един тежък пътен инцидент. Катастрофата е станала около 22.30 часа вчера на главен път Е-79 в Кресненско дефиле. При нея товарен автомобил с прикачено полуремарке, управляван от 71-годишен водач от град София, движейки се в посока от град Симитли към град Кресна, на дясна крива навлиза в лентата за насрещно движение и се блъска в движещ се по нея друг товарен автомобил с прикачено полуремарке, управляван от 30-годишен водач от села Черна гора, община Перник.  В резултат на инцидента 30-годишният водач е загинал на място, а 71-годишният е настанен в МБАЛ - Благоевград с опасност за живота.  \r\nЛивия НИНОВА", "date": "2019.10.31", "title": "Мокри и хлъзгави са пътните настилки в област Благоевград"}
{"url": "http://www.focus-news.net/news/2019/10/31/2714467/v-stara-zagora-shte-se-sastoi-tseremoniya-po-ofitsialnoto-vrachvane-na-otlichieto-anastasiya-tosheva.html", "text": "В Стара Загора ще се състои церемония по официалното връчване на отличието „Анастасия Тошева“ на Община Стара Загора. Това съобщиха от пресцентъра на  Общината . Събитието ще се проведе от 18.00 часа в Културен център „Стара Загора“. То е част от богата културна програма на Общината за отбелязване на 1 ноември - Деня на народните будители. Слово за будителите ще произнесе Милен Врабевски, български лекар, бизнесмен и филантроп, учредител и председател на Фондация „Българска памет“. Ще бъдат връчени и наградите „Будител на Стара Загора“ на Съюза на учените. \r\nНа 1 ноември в града ще се състои общоградски ритуал за тържествено честване на Деня на народните будители. От 9.00 часа в храм „Св. Теодор Тирон“ ще бъде отслужена заупокойна света Литургия в памет на митрополит Методий Кусев. В 11.00 часа пред паметника на Митрополит Методий Кусев в началото на едноименния парк  ще се съберат старозагорци за преклонение и признателност към делото на народните будители.  \r\nМножество инициативи за празника са подготвили и културните институти в Стара Загора. От 11.00 часа Регионален исторически музей - Стара Загора кани посетители на специализирана беседа „Възникване на новобългарското образование във възрожденска Стара Загора“. По предварителна заявка се предлага и презентация „Памет за старозагорските будители“.", "date": "2019.10.31", "title": "В Стара Загора ще се състои церемония по официалното връчване на отличието „Анастасия Тошева“"}
{"url": "http://www.focus-news.net/news/2019/10/31/2714476/v-blagoevgrad-shte-se-provede-darzhavno-lichno-i-otborno-parvenstvo-po-boks-za-mazhe-kupata-na-balgariya.html", "text": "В зала „Скаптопара“ в Благоевград стартира Държавно лично и отборно първенство по бокс за мъже купата на България. Това съобщиха от пресцентъра на  Община Благоевград . Съревнованието официално ще бъде открито в 16.00 часа и ще продължи до 3 ноември. Сред  състезателите са едни от най-добрите боксьори в България. На ринга ще се изправят 150 боксьора от 40 клуба. Благоевград за пореден път е домакин на спортно мероприятие с такъв висок национален ранг и за първи път на Държавно първенство по бокс за мъже за купата на България. На откриването ще присъства Красимир Инински - президент на Българската федерация по бокс. Сред участниците е и боксов клуб „Пирин“ с основател отец Андон Шавулев. Община Благоевград е съорганизатор с Българска федерация по бокс и боксов клуб „Пирин“. Входът за първенството е безплатен.", "date": "2019.10.31", "title": "В Благоевград ще се проведе Държавно лично и отборно първенство по бокс за мъже купата на България"}
{"url": "http://www.focus-news.net/news/2019/10/31/2714473/veselin-kostov-nd-han-kubrat-balgariya-e-izvestna-sas-svoite-traditsii-v-tsyal-svyat-a-helouin-e-podobren-ot-sasht-keltski-praznik.html", "text": "България е известна със своите традиции в цял свят, а Хелоуин е подобрен от САЩ келтски празник. Това каза в интервю за  Агенция \"Фокус\" ,Веселин Костов, основател и председател на Национално движение \"Хан Кубрат, по повод третото поредно антихелоуин мероприятие в столицата. „Целта на това събитие е да покаже на младите и на подрастващите, че България има достатъчно силни празници, традиции, обичаи“, каза още Костов. Той поясни, че проявата се прави всяка година пред Националната библиотека „Св. св. Кирил и Методий“. „Това е едно духовно, силно за нас българите място. Това е място – символ на просветата. Да не забравяме, че все пак сме в навечерието на 1 ноември – Ден на народните будители. Много малко от децата за съжаление знаят за народните будители. Предимно всички знаят за Хелоуин, а малко за будителите. Това е нашата болка, която ни кара да направим това събитие“, заяви още Костов.  \r\nДеница КИТАНОВА \r\n \r\n Пълния текст на интервюто четете по-късно в „Мнение“.", "date": "2019.10.31", "title": "Веселин Костов, НД „Хан Кубрат“: България е известна със своите традиции в цял свят, а Хелоуин е подобрен от САЩ келтски празник"}
{"url": "http://www.focus-news.net/news/2019/10/31/2714474/mestni-izbori-2019-kandidatat-za-kmet-na-sofiya-yordanka-fandakova-upravlenieto-na-sofiya-osven-viziya-i-yasen-plan-iziskva-i-ekip.html", "text": "Управлението на града изисква освен визия и ясен план, изисква и екип. Този екип трябва да е ясен. Това каза кандидатът за кмет на София ОТ ГЕРБ Йорданка Фандъкова в интервю за предаването „Тази сутрин“ по  bTV . „Само до 1 месец новият кмет на София трябва да предложи бюджета на София за 2020 г. Това е най-важният политически документ на града, който казва ясно какво искаш и какво можеш да свършиш. Ние дължим на хората ясни отговори за решенията на града, не само за проблемите“, посочи Фандъкова. По думите ѝ цялата предизборна кампания кандидатът за София Мая Манолова е направила с внушения и лъжи. Относно обвиненията на Манолова за купуване на гласове от страна на ГЕРБ, Фандъкова заяви, че София не може да се купи. „В София избори не могат да се спечелят с купен вот“, категорична е тя. Фандъкова допълни, че симпатизантите на „Демократична България“ заслужават внимание и уважение. „Аз ясно заявих, че ще проведа разговори с партиите от дясно за политиките и за работата за града. Аз не се пазаря и не съм отишла, за да раздавам постове и то на тайни места. С „Демократична България“ разговаряхме за общите идеи и сфери, в които можем да работим след изборите“, каза още тя. Фандъкова подчерта, че нейната позиция винаги е била ясна и винаги е гласувала в дясно.", "date": "2019.10.31", "title": "Местни избори 2019: Кандидатът за кмет на София Йорданка Фандъкова: Управлението на София освен визия и ясен план, изисква и екип"}
{"url": "http://www.focus-news.net/news/2019/10/31/2714475/pregled-na-osnovnite-temi-vav-velikotarnovskiya-pechat.html", "text": "„Готов е първият безплатен паркинг във В. Търново“ е заглавие от първа страница на областния всекидневник  „Янтра ДНЕС” . Първият безплатен паркинг във В. Търново вече е факт. Той е изграден в кв. „Колю Фичето“ на ул. „Симеон Велики“ 2 и е предвиден за около 30 автомобила, уточни зам.-кметът по строителството проф. Георги Камарашев. „Заради недействителни бюлетини вотът на близо 25 000 души в областта не е зачетен“, пише още вестникът.  Близо 25 000 са недействителните бюлетини на гласоподаватели от област Велико Търново. Въпреки, че са отишли до урните, вотът на тези хора не е зачетен заради допуснати грешки при попълване на бюлетините. Над 13% или 4321 са недействителните бюлетини за съветници в община Велико Търново. „Задържаха търновец за хулиганство“ е новина от криминалната хроника. На страница пета има материал за откритията, направени на хълма Трапезица, от проф. Константин Тотев и неговия екип, които проучват нов квартал. „ШК „Асеневци“ с двама национали за Олимпиадата в Турция, стартираха победно“ е новина от спортните страници.  \r\n„Търновец пусна на пазара 1000 опаковки хранителна добавка от бял трън за черния дроб“ е заглавие от другия областен ежедневник  „Борба“ .  Търновецът Владислав Иванов най-сетне пусна на пазара 1000 опаковки от хранителната си добавка, направена на базата на белия трън и лечебна за черния дроб. Продуктът е зареден във В. Търново и още няколко големи градове. „Младоженци дариха 1022 лв. за купуване на апаратура за търновската неонатология“ е друга новина от днес. Младоженци откликнаха на апела на Отделението по неонатология в МОБАЛ „Д-р Стефан Черкезов“ за набиране на средства за купуване на видеоларингоскоп, апаратът ще послужи при интензивно прилагане на медикаменти в дихателните пътища на новородените и интубация на пеленачета. В днешното издание има материали и за това как главен инструктор от Военния университет осъди министъра на отбраната. „Младеж на 19г. от Козловец е загиналият е катастрофата край Свищов“ е новина от криминалната хроника. „Победа и равенство за „виолетовите“ надежди за Купата на БФС“ е заглавие от спортните страници.", "date": "2019.10.31", "title": "Преглед на основните теми във великотърновския печат"}
{"url": "http://www.focus-news.net/news/2019/10/31/2714479/lek-avtomobil-se-e-obarnal-na-bul-balgariya-v-rayona-na-okolovrastniya-pat-v-posoka-tsentara.html", "text": "Лек автомобил се е обърнал на бул. „България“ в района на околовръстния път в посока центъра на града. Това съобщи  слушател на Радио „Фокус“ . На мястото на инцидента движението не е спряно. Пътните условия в столицата са усложнени, настилките са мокри и хлъзгави, което е предпоставка за ПТП. Призовават се водачите да шофират с по-ниска скорост.", "date": "2019.10.31", "title": "Лек автомобил се е обърнал на бул. „България“ в района на околовръстния път в посока центъра"}
{"url": "http://www.focus-news.net/news/2019/10/31/2714478/mestni-izbori-2019-koalitsiya-bsp-za-balgariya-ospori-pred-administrativen-sad-blagoevgrad-razpredelenieto-na-mandatite-v-obshtinski-savet-sandanski.html", "text": "В Административен съд – Благоевград постъпи жалба от пълномощник на Коалиция „БСП за България“. Това съобщиха от пресцентъра на  Административен съд – Благоевград . Той оспорва решение №200-МИ от 28.10.2019 г. на Общинска избирателна комисия - Сандански, с което са обявени резултатите от гласуването при произведени местни избори за общински съветници в община Сандански.  \r\nЖалбоподателят оспорва решението на ОИК - Сандански като твърди, че Общинската избирателна комисия неправилно е приложила метода на Хеър-Ниймайер за разпределение на мандатите на партиите и коалициите.", "date": "2019.10.31", "title": "Местни избори 2019: Коалиция „БСП за България“ оспори пред Административен съд – Благоевград разпределението на мандатите в Общински съвет - Сандански"}
{"url": "http://www.focus-news.net/news/2019/10/31/2714477/v-stopanskata-akademiya-v-svishtov-se-provede-diskusiya-na-tema-prilozhenie-na-nauchnite-izsledvaniya-pri-obuchenieto-na-studenti-ot-spetsialnost-agrarna-ikonomika.html", "text": "Среща-дискусия на тема „Приложение на научните изследвания при обучението на студенти от специалност „Аграрна икономика” организира катедра „Аграрна икономика” при Стопанска академия „Димитър А. Ценов”. Това съобщават от пресцентъра на  Стопанската академия . Срещата, която се проведе в аудитория „Агробизнес”, бе част от дейностите по научния календар на катедрата във връзка с отбелязване (за втора поредна година) на професионалния празник на работещите в областта на земеделската наука – 25 октомври, обявен с Решение 653 на Министерския съвет през 2006 г. Организирането и провеждането на срещата-дискусия е в съответствие с приоритетите на Стопанската академия за осигуряване на високо качество на научните изследвания и академичното преподаване, за обучение чрез наука и изследване в обучението, и за превръщане на студентите в активни участници в образователния процес и в научните изследвания. \r\nВ приветствието си към присъстващите преподаватели и 30 студенти от специалност „Аграрна икономика”, ръководителят на катедрата – доц. д-р Марина Николова подчерта, че темата на дискусията пряко кореспондира с мисията на катедрения екип да мотивира студентите към активно участие в образователния процес и научните изследвания. По думите й, работещ модел е успешното съчетаване на образованието, науката и практиката, за да може да се развива един модерен и високоефективен агросектор в България. \r\nДоц. д-р Маруся Линкова – научен секретар на катедра „Аграрна икономика”, обърна внимание, че усъвършенстването на учебния процес и предлагания от Стопанската академия образователен продукт може да се осъществи чрез включване в съдържанието на преподаваните учебни дисциплини резултатите от научните изследвания и привличане на изявени студенти в научноизследователските проектни екипи, каквато е и катедрената практика през последното десетилетие. \r\nС кратка презентация гл. ас. д-р Цветелина Кабакчиева характеризира състоянието и проблемите на научните изследвания в областта на българското селско стопанство и подчерта, че сериозна бариера за научните изследвания е липсата на финансови средства.  \r\nУчастващите студенти от специалността, част от които са аграрни предприемачи, взеха активно отношение по темата на дискусията като изразиха мнения за прилагане на научните изследвания в процеса на тяхното обучение и поставиха интересни въпроси. Те споделиха, че на пазара липсват български селекции на устойчиви местни сортове и породи, изтласквани от агресивния маркетинг на чуждестранни селекции с дъмпингови цени. По думите им, малките земеделски стопанства са в неравностойно положение, тъй като основната част от субсидиите отиват при големите поземлени собственици и арендатори. Според студентите, възможностите за приложение на научните изследвания при обучението трябва да се търсят в няколко аспекта. Една от споделените идеи е образователният процес да създава благоприятна среда за генериране на нови идеи и възможности за тяхното доразвиване под формата на проблемно ориентирани научни разработки на студентите в часовете за семинарни занятия и привличането им в научно изследователски екипи. Друг аспект на приложение е, научните изследвания да бъдат ориентирани към нови подходи и модели за изграждане на устойчиво мултифункционално земеделие и създаването на нов тип сдружения – нов тип кооперации или клъстери с по-малките земеделски стопанства по примера на Дания или Франция. Възможно е също участие на агробизнеса в образователния и научноизследователския процес чрез: осигуряване на стипендии за отлични студенти; провеждане на учебни и специализиращи практики в реална работна среда; финансиране на стажантски програми. Срещата завърши с обща снимка на студентите и преподавателския екип на катедра „Аграрна икономика” пред родната Алма матер.", "date": "2019.10.31", "title": "В Стопанската академия в Свищов се проведе дискусия на тема „Приложение на научните изследвания при обучението на студенти от специалност „Аграрна икономика”"}
{"url": "http://www.focus-news.net/news/2019/10/31/2714481/api-vazstanoveno-e-dvizhenieto-po-pat-ii-86-progled-chepelare-pri-km-81.html", "text": "Възстановено е движението по път II-86 Проглед – Чепеларе при км 81. Това съобщиха от пресцентъра на  Агенция „Пътна инфраструктура“ .", "date": "2019.10.31", "title": "АПИ: Възстановено е движението по път II-86 Проглед – Чепеларе при км 81"}
{"url": "http://www.focus-news.net/news/2019/10/31/2714485/mvr-dvama-dushi-sa-zaginali-a-35-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 35 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 29 тежки пътнотранспортни произшествия. В София са регистрирани 34 леки и една тежка катастрофа, при която е пострадал един човек.", "date": "2019.10.31", "title": "МВР: Двама души са загинали, а 35 са пострадали при катастрофи в страната през изминалото денонощие"}
{"url": "http://www.focus-news.net/news/2019/10/31/2714480/mokri-i-hlazgavi-sa-patnite-nastilki-v-prohoda-shipka.html", "text": "Мокри и хлъзгави са пътните настилки в Прохода Шипка. На много места в Габровска област вали дъжд и пътищата в района са предимно мокри. Ремонтни дейности се извършват по третокласния път между областния център и Узана, в рамките на града. Реконструира се 1,3-километровата отсечка от Хаджицоневия мост до кръстовището за кв. „Радецки“. Това съобщават за  Радио „Фокус“ – Велико Търново  от Областно пътно управление – Габрово. През последните две години през участъка преминаваше строителната техника, ангажирана с изграждането на обходния път на града. Ремонтът се извършва без спиране на трафика като автомобилите преминават в платното, в което не се работи. Дейностите ще продължат до края на ноември. За изминалото денонощие няма нови въведени ограничения. Пропаднал участък затруднява движението в отсечка по пътя между Габрово и село Стоманеците. От Областно пътно управление съветват шофьорите да са внимателни в участъка  при км 7+060. Там една от лентите за движение е стеснена, като е поставена необходимата сигнализация. Ремонтните дейности продължават до края на месеца. Пропаднал участък затруднява движението по пътя между Габрово и връх Шипка. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на октомври. Същото предупреждение важи и за пътя между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 октомври.   \r\nЛуиза ТРАНЧЕВА", "date": "2019.10.31", "title": "Мокри и хлъзгави са пътните настилки в Прохода Шипка"}
{"url": "http://www.focus-news.net/news/2019/10/31/2714483/stanko-stavrev-shkola-za-obuchenie-na-kucheta-berkovitsa-chesta-praktika-e-izpolzvaneto-na-obucheni-kucheta-v-spetsializirani-misii.html", "text": "Честа практика е използването на обучени кучета в специализирани мисии. Това каза в интервю за сутрешния блок  „Добро утро, България“  на  Радио „Фокус“  началникът на школата за обучение на служебни и кучета водачи в Берковица към ГД „Национална полиция“ Станко Ставрев. По думите му повечето са в специализираните части на армията, които изпълняват специфични задачи. В много от случаите животните могат да решат ситуации, в които хората се оказват безсилни. Създават объркване в редиците на противника, което дава възможност на човешкия фактор да окаже влияние, допълни той. „ В световен мащаб има няколко такива случая, в които са използвани кучета и постоянно се използват. Освен този, за който спомена американският президент, другият случай е през 2011 година, когато Пакистан беше елиминиран терористът Осама бин Ладен. Тогава също участва куче в тази операция, на име Кайро. Другият случай, който ми е известен е с белгийската овчарка порода „малиноа“, която участва в една антитерористична акция в северното парижко предградие „Сен Дени“, допълни той. Станко Ставрев коментира още, че в България има два центъра, в които се обучават такива кучета, а бройката им към днешна дата е около 500. Там те са обучавани за откриване на наркотични и взривни вещества, както и за охрана на обществения ред и превенция. \r\nВиктория МЕСРОБОВИЧ-КУВЕНДЖИЕВА", "date": "2019.10.31", "title": "Станко Ставрев, школа за обучение на кучета-Берковица: Честа практика е използването на обучени кучета в специализирани мисии"}
{"url": "http://www.focus-news.net/news/2019/10/31/2714484/radio-svobodna-evropa-makedoniya-poslanitsite-na-sasht-v-yugoiztochna-evropa-na-saveshtanie-s-matyu-palmar-v-skopie.html", "text": "Министърът на външните работи на Македония Никола Димитров беше домакин на работен прием на посланиците на САЩ в Югоизточна Европа, които бяха на съвещание в Скопие под ръководството на специалния представител на Вашингтон за Западните Балкани Матю Палмър, предава македонската редакция на  Радио „Свободна Европа“ . \r\nКакто съобщават от външното ведомство в Скопие, Димитров е изразил задоволството си от това, че Македония е избрана за място на провеждането на регионалното съвещание на американските посланици. „Това е допълнително потвърждение за твърдото и задълбочено партньорство между Северна Македония и САЩ“, оцени министърът. \r\n \r\nПревод и редакция:", "date": "2019.10.31", "title": "Радио „Свободна Европа“ (Македония): Посланиците на САЩ в Югоизточна Европа на съвещание с Матю Палмър в Скопие"}
{"url": "http://www.focus-news.net/news/2019/10/31/2714489/pss-loshi-sa-usloviyata-za-turizam-v-planinite.html", "text": "Лоши са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. На връх Ботев прехвърча слаб сняг. Температурите са между -1 до 6 градуса. Навсякъде е облачно и мъгливо. На места има слаб дъжд. Съоръженията не работят. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.10.31", "title": "ПСС: Лоши са условията за туризъм в планините"}
{"url": "http://www.focus-news.net/news/2019/10/31/2714490/4-noemvri-shte-bade-ucheben-den-za-uchenitsite-vav-varna.html", "text": "4-ти ноември ще бъде учебен ден за училищата на територията на община Варна, като директорите създадат организация на учебния ден съобразно спецификата на училището, предаде репортер на  Радио „Фокус“ – Варна  . Това бе решено на работна среща на тристранната комисия в системата на средното образование с участието на представители на Община Варна, работодателските и синдикални  организации и съгласувана с РУО - Варна. Решението е на основание заповед на Министъра на образованието и писмо от 24 октомври на началника на Регионалното управление по образование във Варна, в чиято компетентност е управлението на процеса.  \r\nДесислава ВАСИЛЕВА", "date": "2019.10.31", "title": "4 ноември ще бъде учебен ден за учениците във Варна"}
{"url": "http://www.focus-news.net/news/2019/10/31/2714486/chitalishte-zora-v-dupnitsa-shte-otbelezhi-denya-na-narodnite-buditeli.html", "text": "Читалище „Зора” в Дупница отбелязва Деня на народните будители. Това съобщи за  Радио „Фокус” – Кюстендил   Валентина Алексиева, главен библиотекар към читалището. Програмата започва от 09.30 часа. Ще бъде открита изложба на книги под името „215 години от рождението на Христаки Павлович – Дупничанин и 175 години от отпечатването на „Царственик или История българска” – първи учебник по история”. Събитието ще се състои в читалищната библиотека. От 18.00 часа ще се състои празничен концерт на школите и съставите към читалище „Зора”. Ще бъде представена и изложба от рисунки на децата към школата по приложно и декоративно изкуство. Мястото на проявата е Драматичен театър „Невена Коканова” – Дупница. \r\nВенцеслав ИЛЧЕВ", "date": "2019.10.31", "title": "Читалище „Зора” в Дупница ще отбележи Деня на народните будители"}
{"url": "http://www.focus-news.net/news/2019/10/31/2714492/mokri-i-hlazgavi-sa-patnite-nastilki-v-oblast-sliven.html", "text": "Мокри и хлъзгави са пътните настилки в област Сливен, съобщиха от  Областно пътно управление - Сливен . Трафикът по пътищата е интензивен, но без задръствания. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път II-66 Сливен – с. Старо село от км 2 до км 17 трябва да се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г. Движението по път III-555 с. Полско Пъдарево – с. Биково от км 0 до км 13 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до края на деня.", "date": "2019.10.31", "title": "Мокри и хлъзгави са пътните настилки в област Сливен"}
{"url": "http://www.focus-news.net/news/2019/10/31/2714487/ivanka-stoyanova-zoopark-varna-vse-poveche-zooparkove-v-balgariya-nablyagat-na-obrazovatelni-deynosti.html", "text": "Все повече от зоопарковете в България наблягат на образователни дейности, в които включват и посетителите на зоопарка, като с това целим повишаване нивото на екологичното образование на населението. Това каза за  Радио „Фокус“ – Варна  Иванка Стоянова, директор на Зоологическата градина във Варна, по повод провелата се в града среща на Българска асоциация на зоопарковете в България (БАЗБ). Тя добави, че в рамките на мероприятието са били обсъдени важни въпроси относно дейността и функцията на БАЗБ.  \r\n„Говорихме за правата и задълженията ни като институция, както и за промените, с които се сблъсква всеки зоопарк в процеса на работата си, както и каква е ролята ни в опазването на биологичното разнообразие, дейността ни като спасителни центрове за защитени видове животни“, добави Иванка Стоянова. По думите й в рамките на събитието са били обсъдени и насоките, в които да се развиват образователните дейности в зоокътовете, както и да се споделят резултатите от тях.  Стоянова подчерта, че присъстващите представители на зоопарковете са се запознали и с последните изисквания за лицензиране на зоопарковете в България и със специфичните документи и сертификати, от които се нуждаят някои от защитените видове животни, за да бъдат показвани пред публика.  \r\nДесислава ВАСИЛЕВА", "date": "2019.10.31", "title": "Иванка Стоянова, Зоопарк – Варна: Все повече зоопаркове в България наблягат на образователни дейности"}
{"url": "http://www.focus-news.net/news/2019/10/31/2714482/mestni-izbori-2019-kandidat-za-obshtinski-savetnik-v-gotse-delchev-osporva-v-administrativen-sad-blagoevgrad-otchitaneto-na-preferentsiite.html", "text": "Административен съд – Благоевград образува дело против решение на ОИК - Гоце Делчев. Делото е по жалба на кандидат за общински съветник от листата на коалицията „БСП за България“. Това съобщиха от пресцентъра на  Административен съд – Благоевград . Той оспорва решение №125-МИ от 28.10.2019 г. на Общинска избирателна комисия Гоце Делчев, с което са обявени избраните за общински съветници в община Гоце Делчев.  \r\nЖалбоподателят твърди, че бюлетини с отразен преференциален вот за него неправилно са отчетени от ОИК като недействителни, което променя поименния състав на новия Общински съвет.", "date": "2019.10.31", "title": "Местни избори 2019: Кандидат за общински съветник в Гоце Делчев оспорва в Административен съд – Благоевград отчитането на преференциите"}
{"url": "http://www.focus-news.net/news/2019/10/31/2714491/kathimerini-gratskoto-pravitelstvo-vnese-predlozhenie-za-davane-na-izbiratelni-prava-na-diasporata.html", "text": "Гръцкото правителство внесе предложение за предоставяне на правото на диаспората да гласува от страната, където се намира в парламентарната комисия за конституционни ревизии, пише електронното издание на вестник  Kathimerini . \r\nТекстът за преразглеждането на член 54 от гръцката конституция предвижда условията, които гърците ще трябва да изпълнят, за да могат да гласуват от чужбина - като например данъчен номер, годините, прекарани в чужбина или минималното време, необходимо за пребиваване Гърция - ще бъде уточнено със закон. \r\n \r\nПревод и редакция:", "date": "2019.10.31", "title": "Kathimerini: Гръцкото правителство внесе предложение за даване на избирателни права на диаспората"}
{"url": "http://www.focus-news.net/news/2019/10/31/2714488/v-kyustendil-shte-bade-predstavena-politseyskata-aktsiya-zima.html", "text": "В града ще бъде представена полицейската акция „Зима”. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. В 11.00 часа в сектор „Пътна полиция” към Областна дирекция на МВР – Кюстендил ще се състои брифинг по темата. Полицейската акция ще стартира на 1 ноември в цялата страна и ще се проведе на три етапа до края на месец ноември. Първият за безопасност на пътни превозни средства като велосипеди, такива с животинска тяга, както и мерки за безопасност на водачите. Вторият етап ще е за пешеходците, като много сериозна уязвима група, а третият за безопасно шофиране през зимата, техническа изправност на автомобилите, както и поведение на водачите спрямо пешеходци.   \r\nВенцеслав ИЛЧЕВ", "date": "2019.10.31", "title": "В Кюстендил ще бъде представена полицейската акция „Зима”"}
{"url": "http://www.focus-news.net/news/2019/10/31/2714494/muzeen-urok-posveten-na-denya-na-narodnite-buditeli-shte-se-provede-v-regionalen-istoricheski-muzey-blagoevgrad.html", "text": "Музеен урок, посветен на Деня на народните будители, ще се проведе в Регионален исторически музей – Благоевград. Това съобщи за  Радио „Фокус“ - Пирин  д-р Елена Чалгънова, уредник в отдел „Българските земи ХV - началото на ХХ в.“, която ще води урока. Той ще започне в 10.30 часа в конферентната зала на Регионален исторически музей, с участието на ученици от СУИЧЕ \"Св. Климент Охридски\".  \r\nЛивия НИНОВА", "date": "2019.10.31", "title": "Музеен урок, посветен на Деня на народните будители, ще се проведе в Регионален исторически музей – Благоевград"}
{"url": "http://www.focus-news.net/news/2019/10/31/2714493/sport-manchestar-yunayted-pobedi-chelsi-s-21-za-kupata-na-ligata.html", "text": "Манчестър Юнайтед се класира за 1/4-финала на Купата на Лигата на Англия, след като постигна победа с 2:1 в сблъсъка с Челси на \"Стамфорд Бридж\" от 1/8-финала. Големият герой в мача бе Маркъс Рашфорд, който реализира и двете попадения за гостите. Той първо откри резултата от дузпа в 25-ата минута, а след това за втори път порази вратата на съперника в 73-ата минута с прекрасен гол от фаул в стил \"Кристиано Роналдо\". За домакините пък междувременно се разписа Миши Батшуай в 61-ата минута, но лондончани не успяха да направят нищо повече и се сбогуваха с турнира, докато \"Червените дяволи\" вече чакат да научат името на следващия си съперник.", "date": "2019.10.31", "title": "Спорт: Манчестър Юнайтед победи Челси с 2:1 за Купата на лигата"}
{"url": "http://www.focus-news.net/news/2019/10/31/2714495/do-minus-2-sm-e-dostignalo-nivoto-na-reka-dunav-pri-svishtov.html", "text": "Няма промяна в нивото на Дунав при Свищов през изминалото денонощие. Това съобщиха от  Хидрометеорологична станция-Свищова . Водният стоеж на реката е минус 2 см, а температурата на водата е 14.4 градуса.  \r\nОблачно и дъждовно ще е през целия ден над участъка на Дунав в района на Свищов. Ще духа умерен североизточен вятър и с него ще продължи да нахлува студен въздух. Към 14.00 часа температурите ще са между 5° и 9°.", "date": "2019.10.31", "title": "До минус 2 см е достигнало нивото на река Дунав при Свищов"}
{"url": "http://www.focus-news.net/news/2019/10/31/2714497/dvizhenieto-po-magistrala-hemus-v-oblast-varna-se-osashtestvyava-dvuposochno-v-edno-platno-v-uchastaka-ot-selo-neofit-rilski-do-devnya.html", "text": "Движението по магистрала „Хемус“ в област Варна се осъществява двупосочно в едно платно в участъка от село Неофит Рилски до Девня, предаде репортер на  Радио „Фокус“ – Варна . Причина за това са продължаващите ремонтни дейности в платното в посока Варна. Преминаването се осъществява платното в посока столицата. Ограничено е преминаването на МПС с маса над 10 тона по пътя между курорта „Златни пясъци“ и село Кранево. Причината за въвеждането на забраната е опасност от свлачище в отсечката при 83-тия километър на път І-9. Обходният маршрут е през селата Кичево и Оброчище. \r\nДъжд вали във Варна, пътните настилки са мокри и хлъзгави. Интензивен е трафикът към този час по основните пътни артерии в града. Задръствания се образуват на околовръстното шосе „Христо Смирненски“, на булевардите „Сливница“ и „Владислав Варненчик“ в районите на пресичане с новия булевард „Васил Левски“. Натоварено е движението и в района на кръстовището на булевардите „Христо Смирненски“ и „Цар Освободител“, както в посока към центъра на града, така и към кварталите.  \r\nАвтобусите на градския транспорт се движат по разписание. \r\nДесислава ВАСИЛЕВА", "date": "2019.10.31", "title": "Движението по магистрала „Хемус“ в област Варна се осъществява двупосочно в едно платно в участъка от село Неофит Рилски до Девня"}
{"url": "http://www.focus-news.net/news/2019/10/31/2714504/pregled-na-osnovnite-temi-v-dobrudzhanskiya-pechat.html", "text": "Отложено е делото срещу инвестиционното предложение за разработване и усвояване на газово находище „Спасово“, съобщава вестник  „Нова добруджанска трибуна“ . Поради отвод на вещото лице Административен съд - Варна определя за вещо друго лице по назначената с протоколно определение комплексна съдебно-техническа експертиза и е насрочил делото за 28 януари следващата година от 11,00 часа. Експертизата е от компетентността на хидрогеолог. На следващото заседание предстои изслушване на вещите лица по назначените от съда експертизи. „Продължава разследването на смъртта на деветгодишното момче от Кардам“, съобщава изданието. Склоняване към самоубийство - това е работното обвинение, по което работи прокуратурата в Генерал Тошево по повод смъртта на детето. Основната версия е отравяне, но все още не е установена причината. Районната прокуратура в Тошево работи по всички възможни версии за смъртта на момчето. „Глоба от 100 евро е наложена на българин, допуснал пътно-транспортно произшествие с материални щети в Германия и напуснал местопроизшествието“, съобщават всекидневникът. Окръжният съд в Добрич е потвърдил финансовата санкция. Тя е постановена в Германия. Престъплението е извършено на 11 юни миналата година. Мъжът паркирал лекотоварен автомобил по улица в град Нюрнберг и при движение назад блъснал и одраскал паркиран зад него скутер „Пиаджо“, с което била причинена щета, оценена на 500 евро. Постановеният съдебен акт подлежи на обжалване пред Апелативен съд-Варна в 7-дневен срок. Вестникът помества на цяла страница информация за Будителите на Златна Добруджа - Петър Дачев, Йордан Парушев и Атанас Попов.  \r\n„Руски самолети с ракети С-400 са прелетели над България за Сърбия“ съобщава на първа страница вестник  „Добруджанска трибуна“ . Външното ни министерство е потвърдило за полетите на 22 и на 30 октомври. В съобщение до медиите дипломатическото ведомство посочва, че оръжията са били пренасяни за съвместни руско-сръбски военни учения. В рубриката „Памет“ всекидневникът помества историята на Добрич с някогашното му име Хаджиоглу Пазарджик. Разказът е продължение от брой 208 на вестника. В рубриката „Новини“ - представен е изгледът на паметника на Апостола в град Тервел. Изготвена е визуализация на монумента на Васил Левски. Той ще бъде поставен в центъра на добруджанското градче. Работата по идеята за изграждането на паметника е започнала след решение на Общинския съвет от 29 март тази година. Дадена е сметката за набиране на дарения. От спортната страница – „Непалец качи всички осемхилядници за рекордно кратко време“. Това е Нирмал Пурджа. Той е записал историческо постижение с изкачването на Шиша Пангма (8013 метра) - най-ниският от осемхилядниците. С това си постижение той е завършил хималайската корона за рекордно кратко време, по информация на Франс прес.", "date": "2019.10.31", "title": "Преглед на основните теми в добруджанския печат"}
{"url": "http://www.focus-news.net/news/2019/10/31/2714498/zaradi-loshata-meteorologichna-obstanovka-obshtina-grad-dobrich-promenya-praznichnata-programa-za-otbelyazvane-na-40-godini-stariyat-dobrich.html", "text": "Заради метеорологичната обстановка Община град Добрич променя празничната програма за отбелязване на 40 години „Старият Добрич“, предаде кореспондент на  Радио „Фокус” – Варна . Изложбата на занаятчийски произведения „Докосване до първомайсторите“ ще бъде подредена в ателието до бъчварница (бившата аптека) и може да бъде разгледана днес от 10.30 до 16.00 часа. В Учебния музей (Възрожденското училище в административната сграда на Регионалния исторически музей в Добрич) от 10.30 до 16.00 часа е прожекцията на два филма „Гевреци & шапки“ и „Първомайстора - Илия Ковачев (1946-2005)“. Изложбата „Спомени от „Старият Добрич“ по Янко Атанасов ще бъде подредена и може да бъде разгледана в часовете от 10.30 до 16.00 под навеса зад бившата аптека. Празничният Фермерски пазар ще се състои в същия часови пояс. Концертът на Професионален фолклорен ансамбъл „Добруджа“ се отлага за следващото издание на фермерския пазар. \r\nЖулиета НИКОЛОВА", "date": "2019.10.31", "title": "Заради лошата метеорологична обстановка Община град Добрич променя празничната програма за отбелязване на 40 години „Старият Добрич“"}
{"url": "http://www.focus-news.net/news/2019/10/31/2714500/3-katastrofi-sa-registrirani-prez-izminaloto-denonoshtie-v-burgas.html", "text": "3 катастрофи са регистрирани през изминалото денонощие в Бургас, съобщиха за  Радио „Фокус“-Бургас  от ОДМВР-Бургас. При пътните инциденти няма пострадали, нанесени са само материални щети.  \r\nПо данни на Община Бургас не са подявани сигнали за нарушения на обществения ред, пожари или аварии. \r\nДеница ДИМИТРОВА", "date": "2019.10.31", "title": "3 катастрофи са регистрирани през изминалото денонощие в Бургас"}
{"url": "http://www.focus-news.net/news/2019/10/31/2714499/mezhdu-10-15-metra-e-namalena-vidimostta-v-obzorski-prohod-zaradi-magla.html", "text": "Между 10-15 метра е намалена видимостта в Обзорски проход заради мъгла, съобщиха за  Радио „Фокус“-Бургас  от Областно пътно управление. На места в Бургаска област вали дъжд, пътищата навсякъде са мокри и хлъзгави, поради което е необходимо водачите на автомобили да шофират със съобразена скорост и повишено внимание.  \r\nВ град Бургас трафикът е по-натоварен. Интензивно е движението около МБАЛ-Бургас, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и при кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и в пътя в посока кв. „Сарафово“. \r\nДеница ДИМИТРОВА", "date": "2019.10.31", "title": "Между 10-15 метра е намалена видимостта в Обзорски проход заради мъгла"}
{"url": "http://www.focus-news.net/news/2019/10/31/2714502/vremenno-se-ogranichava-dvizhenieto-po-pat-i-8-sofiya-gkpp-kalotina-v-rayona-na-slivnitsa-poradi-remont-na-elektroprenosnata-mrezha.html", "text": "Временно се ограничава движението по път I-8 София – ГКПП „Калотина“ в района на Сливница поради ремонт на електропреносната мрежа. Това съобщиха от пресцентъра на  Агенция „Пътна инфраструктура“ . Шофьорите е необходимо да карат внимателно и със съобразена скорост, трафикът се пренасочва през уличната мрежа на гр. Сливница.", "date": "2019.10.31", "title": "Временно се ограничава движението по път I-8 София – ГКПП „Калотина“ в района на Сливница поради ремонт на електропреносната мрежа"}
{"url": "http://www.focus-news.net/news/2019/10/31/2714505/api-zapochva-vpisvaneto-na-dostavchitsite-na-gps-danni-za-tol-taksuvaneto.html", "text": "Агенция „Пътна инфраструктура“ ще вписва желаещите да бъдат Доставчици на декларирани (GPS) данни за тол таксуването до 30 дни от подаване на заявлението, в случай, че те отговарят на изискванията. Това съобщиха от пресцентъра на  Агенция „Пътна инфраструктура“ . Управителният съвет на АПИ одобри процедура, в която подробно са описани стъпките, които компаниите трябва да следват.  \r\nДоставчикът на декларирани данни, чрез т. нар. GPS проследяващо устройство, предоставя информация, за целите на тол системата, за географското местоположение и изминатото разстояние от пътни превозни средства, с които има сключен договор. \r\nПроцедурата описва изискванията, на които трябва да отговарят кандидатите, необходимите декларации и сроковете за вписването или отказа от вписването им в публичния списък. \r\nСред изискванията са: валиден сертификат БДС EN ISO 9001 или негов еквивалент; техническо оборудване, отговарящо на изискванията за събиране и предоставяне на декларирани данни, за което се представя справка-декларация; специализиран персонал с опит, което се удостоверява със справка-декларация за образованието, професионалната квалификация и опита на наетите служители.  \r\nЖелаещите да бъдат вписани като Доставчик на декларирани данни, трябва да предоставят декларации, удостоверяващи добрата им репутация - удостоверение от юридическо лице, че търговецът не е обявен в несъстоятелност, не е в производство по стабилизация или в процедура по ликвидация. Както и заявление, че членове на управителния съвет на съответния търговец не са били управители и/или членове на контролни органи на дружество - доставчик на услуги, заличен от регистъра на АПИ. Необходимо е и заявление, че членове на управителния съвет на съответния търговец не са осъждани. Декларациите, които се отнасят до членовете на управителните и контролните органи трябва да бъдат подписани от лицата, за които се отнасят.  \r\nКъм процедурата има образец на заявление, което може да бъде използвано. Заявлението може да бъде открито на официалната интернет страница на Агенция „Пътна инфраструктура“- www.api.bg, както и на bgtoll.bg. Заявления могат да се подават по електронен път на адрес ntd@api.bg, като за целта е необходим електронен подпис. \r\nРедовността на подадените заявления и документи ще бъде установена от Агенция „Пътна инфраструктура“ в 10-дневен срок, като в случай на нередности, търговецът разполага с 14-дневен срок за отстраняването им. До 30 дни след получаване на заявлението или отстраняване на установените нередности, с решение на Управителният съвет на Агенция „Пътна инфраструктура“,  Доставчикът на декларирани данни се вписва в публичния списък.  \r\nВ случай че нередностите по подадените документи не бъдат отстранени в посочения 14-дневен срок, с решение на Управителния съвет на Агенция „Пътна инфраструктура“ се отказва вписване в публичния регистър. \r\nСписъкът с доставчици на декларирани данни е публичен, безплатен и електронно достъпен чрез интернет страницата на АПИ/НТУ. \r\nПълният текст на Процедурата за вписване на доставчици на декларирани данни в публичния списък, поддържан от АПИ/НТУ, е достъпен  .", "date": "2019.10.31", "title": "АПИ: Започва вписването на доставчиците на GPS данни за тол таксуването"}
{"url": "http://www.focus-news.net/news/2019/10/31/2714507/varnenskiyat-zoopark-organizira-spetsialni-iznenadi-za-praznika-na-helouin.html", "text": "Днес по традиция отбелязваме празника на Хелоуин, като раздаваме тикви и лакомства, скрити в малки тикви разположени в клетките на нашите животни. Това каза за  Радио „Фокус“ – Варна  Иванка Стоянова, директор на зоологическата градина във Варна. Тя допълни, че целта е да се популяризира не самият празник, а тиквата като храна, защото малко хора знаят колко е полезна тя. „В миналото в България се е използвала основно, като сочен фураж за изхранване на животните през зимата, а в последните години все повече навлиза в менюто на най-изисканите ресторанти. Освен това е изключително диетична и богата на вит. C, а семената й на аминокиселини“, каза още Иванка Стоянова и допълни, че днес хищниците ще получат тикви, тревопасните - тиквени пръчици, а за палавите маймунки са предвидени пълни тикви с лакомства. Следващото планирано събитие във варненския зоопарк ще се състои на 20 ноември, когато ще бъде отпразнуван третият рожден ден на алпаката Президент. „Той е изключително любопитен и дружелюбен. Който от посетителите му извика името, той веднага отива да провери, за какво го търсят“, добави директорът на варненския зоокът. \r\nПоследното мероприятие за годината ще е по традиция – посрещането на Дядо Коледа и раздаване на лакомства за посетителите и животните.  \r\nПо отношение на това как ще работи през зимата зоопарка във Варна, Иванка Стоянова заяви, че той вече работи със зимно работно време, всеки ден от 9.00 до 16.30 ч. и всеки желаещ може да закупи билет на касата, а престоят на посетителите е до 17.30 ч. Единственият почивен ден е 1-ви януари.  \r\nДесислава ВАСИЛЕВА", "date": "2019.10.31", "title": "Варненският зоопарк организира специални изненади за празника на Хелоуин"}
{"url": "http://www.focus-news.net/news/2019/10/31/2714506/pregled-na-osnovnite-temi-vav-varnenskiya-pechat.html", "text": "Ръст на отравянията с наркотици при учениците през 2019 г. отчитат токсиколозите във Варна, четем на първа страница във вестник  „Черно море“ . От началото на годината 7 деца са попадали в болница с остра интоксикация с хероин. Това съобщи председателят на сдружение „Живот без алкохол“ проф. д-р Снежа Златева по време на представяне на доклад за епидемиологично изследване за града. По думите й цифрата е доста обезпокоителна, тъй като през последните години това са били единични случаи. Негативната тенденция за увеличение на отравяния с дрога се отнася и за възрастните. Подрастващите най-често посягат към стимуланти, докато възрастните злоупотребяват едновременно с наркотици и алкохол. Случаите на алкохолни отравяния при учениците са по-малко в сравнение с предходната година, става ясно още от доклада, докато при възрастните препиването надвишава по брой на случаите интоксикациите след употреба на наркотици. \r\nВ броя четем също, че последно време Центърът за спешна медицинска помощ (ЦСМП) във Варна няма проблеми с осигуряването на кадри. Това се дължи най-вече на наличието на Медицински университет и Медицински колеж, откъдето идват млади кадри. Това е съобщила в сутрешния блок на тв „Черно море“ с водещ Иван Барбов неговият директор д-р Мая Рашева. „Стимул за тях е и предлаганата специализация по линия на договор с други лечебни заведения. Разчитаме много и на пенсионерите в нашите екипи, чийто опит е безценен“, добавя д-р Рашева. \r\nВ изданието научаваме още, че 88 000 български и чуждестранни туристи са посетили Аладжа манастир през тази година, което с 10% повече в сравнение с предходната, по информация от главния уредник Валери Кинов. Той посочва, че обектът е с най-висок ръст на посещаемост в системата на Регионалния исторически музей – Варна. Това се дължи на факта, че от май до октомври музеят е отворен от 09.00 до 21.00 ч., без почивен ден. В дните, обявени за национални празници, по традиция входът е безплатен. Статистиката показва, че индивидуалните посетители са 80%, останалите са групи, а съотношението възрастни – деца е съответно 83% към 17%.", "date": "2019.10.31", "title": "Преглед на основните теми във варненския печат"}
{"url": "http://www.focus-news.net/news/2019/10/31/2714509/rayonna-prokuratura-kardzhali-predade-na-sad-petima-mazhe-obvineni-za-unishtozhavane-na-chuzhda-sobstvenost.html", "text": "Районна прокуратура - Кърджали предаде на съд петима мъже, обвинени за унищожаване на чужда собственост. Това съобщиха от пресцентъра на  Апелативна прокуратура - Пловдив . Мъжете с инициали Д.Х. (на 23 г.), М.А. (на 21 г.), Е.М. (на 29 г.), Б.Р. (на 27 г.), и Г. М. (на 20 г.) са обвинени за това, че на 29 октомври 2019 г., в съучастие, като съизвършители, унищожили противозаконно чужди  вещи, а именно:  \r\n- в с. Житница, общ. Черноочене, обл. Кърджали, счупили стъкла на сградата на кметството,  \r\n- в с. Дядовско, общ. Черноочене, обл. Кърджали, повредели входна двукрилна врата на сградата на бившето  училище „Иван Вазов“,  \r\n- в с. Минзухар, общ. Черноочене, обл. Кърджали, счупили стъкла на входна врата и стъкла на прозорци на сградата на кметството,  \r\n- в с. Средново, общ. Черноочене, обл. Кърджали, повредили входна врата на офис на физическо лице.   \r\nПетимата обвиняеми са били задържани за срок от 24 часа по Закона за МВР, след което спрямо всеки един от тях е взета мярка за неотклонение „Гаранция“ в размер на 1 000 лева. \r\nВ Районна прокуратура-Кърджали е образувано отделно досъдебно производство за унищожаване на чужди вещи в с. Черноочене, обл. Кърджали – срязани гуми на два автобуса и изгорял контейнер за смет, като в момента по него се извършват активни процесуално-следствени действия за установяване на авторството на деянията и няма повдигнати обвинения.  \r\nСрокът на разследването по досъдебните производства е двумесечен.", "date": "2019.10.31", "title": "Районна прокуратура - Кърджали предаде на съд петима мъже, обвинени за унищожаване на чужда собственост"}
{"url": "http://www.focus-news.net/news/2019/10/31/2714496/mestni-izbori-2019-d-r-atanas-kambitov-i-rumen-tomov-sa-dopusnati-do-vtori-tur-na-izborite-za-kmet-na-obshtina-blagoevgrad.html", "text": "Д-р Атанас Камбитов и Румен Томов са допуснати до втори тур на изборите за кмет на Община Благоевград, предаде репортер на  Радио „Фокус“ – Пирин . Д-р Камбитов, издигнат от ПП ГЕРБ, е получил 9199 действителни гласа. Румен Томов, издигнат от инициативен комитет, е със 7351 действителни гласа. В община Благоевград гласоподавателите по избирателен списък са 64 971.  \r\nНасрочен е втори тур на изборите и за кмет на кметство Церово. С решение на Общинска избирателна комисия – Благоевград до балотаж са допуснати Лефтер Маринов Едипов, издигнат от инициативен комитет, получил 189 действителни гласа, и Иван Красимиров Саков, от ПП ГЕРБ, със 176 гласа.  \r\nЛивия НИНОВА", "date": "2019.10.31", "title": "Местни избори 2019: Д-р Атанас Камбитов и Румен Томов са допуснати до втори тур на изборите за кмет на Община Благоевград"}
{"url": "http://www.focus-news.net/news/2019/10/31/2714511/stanko-stavrev-shkola-za-obuchenie-na-kucheta-berkovitsa-pri-obuchenieto-na-spetsializirani-kucheta-vrazkata-mezhdu-vodacha-i-zhivotnoto-e-nay-vazhna.html", "text": "При обучението на специализирани кучета връзката между водача и животното е най-важна. Това каза в интервю за сутрешния блок  „Добро утро, България“  на  Радио „Фокус“  началникът на школата за обучение на служебни и кучета водачи в Берковица към ГД „Национална полиция“ Станко Ставрев. Той добави, че когато водачът получи малко куче той живее с него и така четириногото се привързва към него. Така се създава управляемост и контролируемост от самия водач. Тя идва от връзката между водача и кучето, а не от самото послушание. Начинът на отглеждане създава връзката между водача и кучето.„Може да реши ситуации, в които човекът може да се яви безсилен, защото както и в случая, както според мен е станало в ситуацията в Сирия, явно кучето е проникнало първо и е създало момента на изненадата. Дори един терорист ще реагира много трудно на това нещо. То е изключително бързо, изключително смело, създава объркване в редиците, а това дава възможност на човешкия фактор вече да окаже по-голямо влияние в решаването на дадена ситуация“, допълни той. Станко Ставрев допълни, че кучетата са изключително смели, отдадени на работата си, нямат време за размисъл, изпълняват задачата, която им е поставена по най-бързия начин, а това дава предимство пред човека.  \r\nВиктория МЕСРОБОВИЧ-КУВЕНДЖИЕВА", "date": "2019.10.31", "title": "Станко Ставрев, школа за обучение на кучета-Берковица: При обучението на специализирани кучета връзката между водача и животното е най-важна"}
{"url": "http://www.focus-news.net/news/2019/10/31/2714501/mestni-izbori-2019-v-dve-sela-v-obshtina-gotse-delchev-shte-se-provede-balotazh.html", "text": "В две села с състава на община Гоце Делчев ще се проведе балотаж, предаде репортер на  Радио „Фокус“ – Пирин . Това са Борово и Баничан. В Борово с решение на Общинска избирателна комисия – Гоце Делчев до втори тур се допускат Георги Найденов от ПП ГЕРБ, получил 38.82% подкрепа или 236 действителни гласа, и Йордан Катранджиев от „БСП за България“, с 38.16% или 232 действителни гласа. До балотаж в село Баничан избирателната комисия е допуснала Елена Сивриева от Местна коалиция ЗНС (СДС, ДБГ, ВМРО – БНД, ССД), получила 49.44% от гласовете на хората или 177 действителни гласа. Тя ще се изправи срещу Георги Робев от ПП ГЕРБ, който е с 36.59% или 131 действителни гласа.  \r\nЛивия НИНОВА", "date": "2019.10.31", "title": "Местни избори 2019: В две села в община Гоце Делчев ще се проведе балотаж"}
{"url": "http://www.focus-news.net/news/2019/10/31/2714510/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Официалните резултати от предсрочните парламентарни избори в Косово все още не са обявени, а двете водещи партии – Движение „Самоопределение“ (Ветевендосие) и Демократическата лига на Косово (ЛДК) все още не са се договорили за ключовите постове в бъдещото правителство, но медиите твърдят, че част от коалиционното споразумение между тях ще бъде лидерът на Лигата Иса Мустафа да замени Хашим Тачи на поста президент, пише белградският ежедневник  „Вечерне новости“ . \r\nСпоред информацията на местните издания, Мустафа иска да бъде избран за държавен глава през 2021 година и неговата партия се стреми да вкара това в коалиционното споразумение със „Самоопределение“. \r\nПрипомняме, че наскоро самият Мустафа заяви в изявление пред Клян Косово, че иска да бъде президент и да приключи политическата си кариера с този пост. \r\n„Ветевендосие“ нито потвърди, нито отрече тази информация и посочи, че само лидерът Албин Курти може да отговори. Секретарят на движението Бесни Беслими заяви, че Курти е упълномощен да взема решения по отношение на коалиционното споразумение. \r\nMetro Gazeta съобщава, че именно Хазири, който се присъедини към специалната група на ЛДК за привеждане в съответствие на програмите на бъдещото правителство със „Самоопределение“ , е отворил този въпрос. \r\nХазири, посочва изданието, е заявил, че въпросът за бъдещия президент на т.нар. Косово трябва да бъде решено сега, така че да не се превърне в проблем, когато стане въпрос за ред след година. \r\n„За да бъде коалиционното споразумение функционално, всички позиции трябва да бъдат изяснени. Ако не изясним позицията на президента сега, ще стане криза през 2021 г. Иса Мустафа изпълнява всички условия да бъде президент на Косово“, каза Хазири. \r\nСпоред коалиционното споразумение поста държавен глава е за ЛДК, която се отказва от позицията министър-председател в полза на Албин Курти. \r\nВестник „Метро“ припомня, че Курти не винаги е говорил хубави неща за Мустафа, който бе премиер в предишното правителство. Той го е наричал „сръбски войник“, „страхливец“, „подчинен на Тачи“ и е нападал къщата му с коктейл Молотов. \r\nИ накрая, Metro Gazette припомня, че на 6 февруари 2016 г. Тачи беше президент на Косово с вота на ЛДК и гласуването се проведе с високо напрежение, че парламентарната сесия беше прекъсната два пъти чрез хвърляне на сълзотворен газ и протести на членове на „Самоопределение“ по улиците. \r\n*** \r\n  Новоизбраният председател на Европейския парламент Давид Сасоли ще пристигне на визита в Македония в понеделник и вторник, която ще е първото му официално посещение в държава извън ЕС, след като застана на поста през лятото, пише македонското издание  „Независен“ . \r\nТой пртистига с послание към Скопие и Тирана, че трябва да останат на европейския път, независимо от пречките, които се появиха на последната среща на европейските лидери. \r\n„Визитата в Македония, а веднага след това и в Албания, е от най-голяма важност лично за мен в този момент. Знаем, че народите в двете страни са много разочаровани от неспособността на Съвета да постигне съгласие за започване на присъединителни преговори заради ветото на няколко страни-членки, Ние разбираме и споделяме това разочарование“, заяви Сасоли. \r\nЕвропейският парламент прие нова резолюция малко след срещата на върха на ЕС, с която „осъди неспособността на Европейския съвет да изпълни обещанието“. \r\nСасоли припомня, че резолюцията е приета с голямо мнозинство и настоя Европейският парламент да не мълчи и да търси положително решение от държавите-членки на следващото заседание. \r\n„Албания и Северна Македония изпълниха реформите, за които ги помолихме, и сега заслужават да бъдат възнаградени за техните изключителни усилия. Искам да апелирам към гражданите, особено по-младите поколения: не губете надежда, моля, останете на европейския път. Европейският парламент е с вас“, заяви председателят на ЕП в изявление, в което обяви посещението си в региона. \r\nСасоли иска да насърчи двете страни да продължат реформите и вярва, че „въпреки забавянето, времето няма да бъде загубено“. \r\nПредвижда се той да се срещне с президента Стево Пендаровски, премиера Зоран Заев и председателя на парламента Талат Джафери в Скопие. \r\nВ началото на декември Сасоли също ще посети Тирана. \r\n*** \r\n  Оглавяваният от Русия Евразийски икономически съюз (ЕАИС) е поканил Албания и Северна Македония да се присъединят към организацията. Поканата дойде от Владимир Чизов, постоянният представител на Москва в Европейския съюз, по време на Форума на Евразийския съюз във Верона миналата седмица, пише прищинският ежедневник  Gazeta Express . \r\n„Албания и Северна Македония ще получат по-голямо разбиране в ЕАИС, отколкото в ЕС“, заяви руският дипломат. „Сигурен съм, че страните, които са кандидати за присъединяване към ЕС и наскоро бяха оставени на изчакване от Брюксел, ще имат полза от ЕАИС“, убеден е Чизов. \r\nПоканата на Русия към страните от Западните Балкани да се присъединят към оглавяваната от Москва организация идват няколко дни, след като Европейският съвет реши да не отваря присъединителни преговори с Тирана и Скопие. \r\n*** \r\n  Гръцкото правителство внесе предложение за предоставяне на правото на диаспората да гласува от страната, където се намира в парламентарната комисия за конституционни ревизии, пише електронното издание на вестник  Kathimerini . \r\nТекстът за преразглеждането на член 54 от гръцката конституция предвижда условията, които гърците ще трябва да изпълнят, за да могат да гласуват от чужбина - като например данъчен номер, годините, прекарани в чужбина или минималното време, необходимо за пребиваване Гърция - ще бъде уточнено със закон.", "date": "2019.10.31", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/10/31/2714512/zhena-e-blasnata-ot-lek-avtomobil-na-peshehodna-pateka-v-rayona-na-bolnitsata-v-kyustendil.html", "text": "Жена е блъсната от лек автомобил на пешеходна пътека в района на болницата в Кюстендил. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Жената е със счупено коляно и е настанена за лечение в болница. Водачът на лекия автомобил е на 57 години. По случая е образувано досъдебно производство.  \r\nТази сутрин на пътя Кюстендил – София при село Цървеняно е възникнал инцидент с лек автомобил, който се е блъснал в мантинелата. Няма пострадали хора. Произшествието е обслужено по линия на „Пътна полиция. \r\nВенцеслав ИЛЧЕВ", "date": "2019.10.31", "title": "Жена е блъсната от лек автомобил на пешеходна пътека в района на болницата в Кюстендил"}
{"url": "http://www.focus-news.net/news/2019/10/31/2714517/mestni-izbori-2019-rumen-hristov-sds-nyama-reaktsiya-na-priziva-ni-da-bade-podkrepen-desniyat-kandidat-kmet-na-balotazha-v-sofiya-a-vaprosat-e-printsipen.html", "text": "Няма официална реакция от „Демократична България“ на призива на СДС на балотажа на кметските избори в София да бъде подкрепена Йорданка Фандъкова. Това каза в сутрешния блок „Добро утро, България“ на Радио „Фокус“ лидерът на СДС Румен Христов. Той обясни, че изпратеното писмо не е опит за извиване на ръце, а принципен въпрос. „На балотажа имаме представители на две политически семейства. Г-жа Фандъкова издигната от ГЕРБ/СДС, членки на ЕНП, където членуват и нашите колеги. От другата страна имаме ярък представител на БСП, дълги години острие на партията, независимо, че сега мимикрира като представител на гражданите. Тя си е тъмночервена. Ние казахме на гласоподавателите и лидерите на тези формации – моля подкрепете десния кандидати“, обясни той. Румен Христов каза още, че към този момент колегите им от другите партии могат поне да призоват симпатизантите си да не подкрепят червения кандидат. Според лидера на СДС в местния парламент в София десните формации ще имат две трети мнозинство и е нормално техните представители да имат допирни точки за обща работа. \r\nВиктория МЕСРОБОВИЧ-КУВЕНДЖИЕВА", "date": "2019.10.31", "title": "Местни избори 2019: Румен Христов, СДС: Няма реакция на призива ни да бъде подкрепен десният кандидат-кмет на балотажа в София, а въпросът е принципен"}
{"url": "http://www.focus-news.net/news/2019/10/31/2714513/pregled-na-osnovnite-temi-v-burgaskiya-pechat.html", "text": "\"Жена оглави Общинския съвет в Бургас\", е водещо заглавие и тема на деня във вестник  \"Черноморски фар\" . \"Призовава съветниците да работят в следващите 1491 дни със сърце и професионализъм\" пише още материала. Водачът на листата на ГЕРБ проф. Севдалина Турманова е новият председател на Общински съвет-Бургас. За нея гласуваха 36 души, седем бяха недействителните бюлетини. Шестима подкрепиха адвокат Баев.  \r\n\"З от 10 учители - готови да прегорят\", е друг акцент от първата страница на ежедневника. \"Доброволци от Бургаско се включват в националното представително проучване да диагностика на бърнаут\", пише още в материала. 9 от 10 учители са подложени на огромен стрес, който води до доста голямо изхабяване, сочат предварителните данни от първото национално представително проучване за диагностика на синдрома на прегряване (бърнаут) при педагогическите специалисти у нас. От Бургаския регион в него са включени 75 доброволци от различни училища и степени на образователната система.  \r\n\"60 деца с показно по пътна безопасност\", е друга новина в днешния брой на вестника. Близо 60 деца от бургаската градина \"Раковина\" участваха в полицейското занимание по пътна безопасност.  \r\n\"Ремонтират дупка \"трошач\" на коли\" в Меден рудник\", \"Отстраниха от длъжност двама инспектори от БАБХ-Бургас заради подкупи\", \"Контрабандни лекарства и афродизиак задържаха на Лесово\", четем още в страниците на вестника.", "date": "2019.10.31", "title": "Преглед на основните теми в бургаския печат"}
{"url": "http://www.focus-news.net/news/2019/10/31/2714515/postanovkata-albena-shte-bade-predstavena-v-pomorie-na-8-noemvri.html", "text": "Културна организация „Арт ателие” и Театър „Българска армия” представят „Албена” от Йордан Йовков от 19.00 часа на 8 ноември в залата на Народно читалище „Просвета 1888” - Поморие. Това съобщиха от пресцентъра на  Община Поморие . Режисьор е Красимир Спасов, а сценографията е на Красимир Вълканов. Костюмите са дело на Мария Диманова, а музикалното оформление на Сашо Младенов. Участие ще вземат Гергана Данданова, Асен Кобиларов, Веселин Анчев, Луизабел Николова, Иван Радоев, Александър Дойнов, Стойко Пеев, Радосвета Василева, Петър Димов, Симеон Дамянов, Станислава Николова, Владислав Виолинов, Тигран Торосян, Мимоза Базова, Евелин Костова, Иван Налбантов, Йордан Алексиев, Калин Иванов.  \r\n„Албена” ще оживее на поморийска сцена 91 години след първата публикация на разказа във вестник „Зора” и 81 години след смъртта на неповторимия Йордан Йовков. В центъра на тази драма стои една от иконите на българската литература – Албена. Почти век след нейното написване Албена е определяна като един от най- влиятелните женски образи в нашата литература. Сбор от красота, невинност, съблазън, грях и смирение, тя истински вълнува и днес. Историята на Албена е за една обречена любов, която задава сложния въпрос за красотата, греха и разкаянието. „Звънкия смях”, „походката на кралица” и омайващото женско очарование на Албена, които я отличават от останалите, завършват картината на нейната изключителност. Но каква е цената на това да си различен в едно патриархално общество, за което красотата е грях? Има ли престъпление, ако мотивът е любов? Подсъдна ли е красотата и трябва ли да бъде заклеймена?”, посочват още от Община Поморие.", "date": "2019.10.31", "title": "Постановката \"Албена\" ще бъде представена в Поморие на 8 ноември"}
{"url": "http://www.focus-news.net/news/2019/10/31/2714508/detsa-ot-burgas-izprashtat-kartichka-ot-moreto-do-uchenitsi-vav-vidin-za-denya-na-cherno-more.html", "text": "С уъркшоп под надслов \"Морето и децата\" и посещение в природонаучната експозиция на Регионален исторически музей-Бургас за трета година читалище \"Изгрев 1909\"-Бургас отбелязва Международния ден на Черно море. Това съобщиха от пресцентъра на  Община Бургас . Участниците са ученици от II \"в\" и V \"б\" клас на СУ \"Йордан Йовков\" - Бургас. Картичките от морето, изработени от участниците в уъркшопа и адресирани за връстниците им от СУ \"Св. Св. Кирил и Методий\"-Видин, ще бъдат подредени в изложба в Регионална библиотека \"Михалаки Георгиев\".  \r\nЦелта на инициативата е да провокира мисълта на децата за бъдещето на уникалната екосистема на Черно море и да потърси отговор на въпроса можем ли да създаваме това бъдеще заедно и да бъдем част от 16 милиона души от 6 държави, които отбелязват Международния ден на Черно море. Серия забавни видео послания, разменени между участниците, ще покажат най-интересното от инициативата и ще споделят добрия пример. Изданието през 2019 г. се провежда в партньорство с Регионална библиотека \"Михалаки Георгиев\"-Видин и с подкрепата на Общинско предприятие \"Туризъм\" в Бургас.", "date": "2019.10.31", "title": "Деца от Бургас изпращат картичка от морето до ученици във Видин за Деня на Черно море"}
{"url": "http://www.focus-news.net/news/2019/10/31/2714503/vecherne-novosti-sarbiya-liderat-na-ldk-isa-mustafa-nasledyava-hashim-tachi-kato-prezident-na-kosovo.html", "text": "Официалните резултати от предсрочните парламентарни избори в Косово все още не са обявени, а двете водещи партии – Движение „Самоопределение“ (Ветевендосие) и Демократическата лига на Косово (ЛДК) все още не са се договорили за ключовите постове в бъдещото правителство, но медиите твърдят, че част от коалиционното споразумение между тях ще бъде лидерът на Лигата Иса Мустафа да замени Хашим Тачи на поста президент, пише белградският ежедневник  „Вечерне новости“ . \r\nСпоред информацията на местните издания, Мустафа иска да бъде избран за държавен глава през 2021 година и неговата партия се стреми да вкара това в коалиционното споразумение със „Самоопределение“. \r\nПрипомняме, че наскоро самият Мустафа заяви в изявление пред Клян Косово, че иска да бъде президент и да приключи политическата си кариера с този пост. \r\n„Ветевендосие“ нито потвърди, нито отрече тази информация и посочи, че само лидерът Албин Курти може да отговори. Секретарят на движението Бесни Беслими заяви, че Курти е упълномощен да взема решения по отношение на коалиционното споразумение. \r\nMetro Gazeta съобщава, че именно Хазири, който се присъедини към специалната група на ЛДК за привеждане в съответствие на програмите на бъдещото правителство със „Самоопределение“ , е отворил този въпрос. \r\nХазири, посочва изданието, е заявил, че въпросът за бъдещия президент на т.нар. Косово трябва да бъде решено сега, така че да не се превърне в проблем, когато стане въпрос за ред след година. \r\n„За да бъде коалиционното споразумение функционално, всички позиции трябва да бъдат изяснени. Ако не изясним позицията на президента сега, ще стане криза през 2021 г. Иса Мустафа изпълнява всички условия да бъде президент на Косово“, каза Хазири. \r\nСпоред коалиционното споразумение поста държавен глава е за ЛДК, която се отказва от позицията министър-председател в полза на Албин Курти. \r\nВестник „Метро“ припомня, че Курти не винаги е говорил хубави неща за Мустафа, който бе премиер в предишното правителство. Той го е наричал „сръбски войник“, „страхливец“, „подчинен на Тачи“ и е нападал къщата му с коктейл Молотов. \r\nИ накрая, Metro Gazette припомня, че на 6 февруари 2016 г. Тачи беше президент на Косово с вота на ЛДК и гласуването се проведе с високо напрежение, че парламентарната сесия беше прекъсната два пъти чрез хвърляне на сълзотворен газ и протести на членове на „Самоопределение“ по улиците. \r\n\t \r\nПревод и редакция:", "date": "2019.10.31", "title": "„Вечерне новости“ (Сърбия): Лидерът на ЛДК Иса Мустафа наследява Хашим Тачи като президент на Косово"}
{"url": "http://www.focus-news.net/news/2019/10/31/2714523/sport-real-madrid-pobedi-posledniya-leganes-s-50.html", "text": "Реал Мадрид победи с 5:0 гостуващия Леганес в двубой от междинния 11-и кръг на Ла Лига. Родриго (7), Тони Кроос (8), Серхио Рамос (24 - дузпа), Карим Бензема (69 - дузпа) и Лука Йович (90) зарадваха малко над 53 хиляди зрители на “Сантиаго Бернабеу”. С успеха “белите” се върнаха на втората позиция в подреждането, на точка зад Барселона. В събота Реал Мадрид посреща Бетис.", "date": "2019.10.31", "title": "Спорт: Реал Мадрид победи последния Леганес с 5:0"}
{"url": "http://www.focus-news.net/news/2019/10/31/2714514/prof-boyan-durankev-ikonomist-byudzhet-2020-sledva-svetovnite-tendentsii-koito-prognozirat-spad-na-bvp.html", "text": "Бюджет 2020 следва световните тенденции, които прогнозират спад на БВП като темпове на растеж. Това каза в интервю за сутрешния блок  „Добро утро, България“  на  Радио „Фокус“  икономистът проф. Боян Дуранкев. Според него обаче заложените 3,4% растеж за тази година няма да бъдат достигнати, а прогнозираните 3,3% за следващата година са нереалистични. „Това, което се предвижда за следващата година – 3,3% е доста оптимистично, може би нереалистично, тъй като се очаква Брекзит по един или друг начин да се отрази неминуемо върху европейската икономика. Търговската война между САЩ и Китай и САЩ и ЕС, която е очевидна, също ще доведе до спад на икономическия растеж. И последно - централните страни в ЕС или т.нар. Велики сили в ЕС, със сигурност ще ориентират към себе си производствата и ще ги насърчават, отколкото за периферията на ЕС“, каза още икономистът. Макрорамката на бюджета носи оптимистичен характер, но е много възможно да се наложи още в началото на следващата година да се реагира с план „Б“ при прогноза за по-ниски темпове на икономически растеж, допълни проф. Боян Дуранкев. Той коментира още, че е необходимо качество в сферите, към които се насочват допълнителни средства. По думите му увеличение на заплатите на учителите не означава по-добро качество на образованието, подобна е ситуацията и по отношение на здравеопазването. \r\nВиктория МЕСРОБОВИЧ-КУВЕНДЖИЕВА", "date": "2019.10.31", "title": "Проф. Боян Дуранкев, икономист: Бюджет 2020 следва световните тенденции, които прогнозират спад на БВП"}
{"url": "http://www.focus-news.net/news/2019/10/31/2714518/roditelite-na-897-parvoklasnitsi-v-obshtina-sliven-sa-poluchili-pomosht-ot-darzhavata.html", "text": "Родителите на 897 първокласници в Община Сливен са получили помощ от държавата, съобщиха от  дирекция \"Социално подпомагане\" - Сливен . При 34 заявления са били дадени откази.  \r\nЕднократната помощ за ученици, записани в първи клас през учебната 2019/2020 г., е 250 лева. От тази година е променен начинът на изплащане на помощта, като 50% от размера на помощта се изплаща или предоставя след влизане в сила на заповедта за отпускането й. Останалата част от петдесет на сто от размера на помощта се предоставя в началото на втория учебен срок, ако детето продължава да учи. Когато помощта е отпусната и 50% от размера й е изплатен, но съгласно служебно получената информация от Министерство на образованието и науката през втория учебен срок детето не продължи да посещава училище, освен ако това е невъзможно поради здравословното му състояние, предоставянето на остатъка от помощта не се извършва, а изплатената част от помощта се възстановява.  \r\nПрез 2019 г. общо в област Сливен еднократна помощ за ученици, записани в първи клас, са получили 1 430 родители.", "date": "2019.10.31", "title": "Родителите на 897 първокласници в община Сливен са получили помощ от държавата"}
{"url": "http://www.focus-news.net/news/2019/10/31/2714520/prezidentat-rumen-radev-prie-pochetniya-karaul-po-povod-zavarshvaneto-na-vipusk-knyaz-aleksandar-i-na-voenna-akademiya.html", "text": "Президентът Румен Радев прие почетния караул по повод завършването на випуск Княз Александър I“ – II смяна на Военна академия \"Г.С. Раковски\", предаде репортер на  Агенция \"Фокус\" . В тържествения ритуал участват началникът на Академията ген. Груди Ангелов, академичното ръководство на първото висше военно училище. Във военния ритуал участва и гвардейския духов оркестър. \r\nСъбитието започна с посрещане на знамето на Военна академия \"Г.С. Раковски\". Прозвуча и химнът на Република България. \r\nДипломи ще получат слушатели и студенти, обучавали се в различните магистърски програми от професионално направление „Военно дело” на факултет „Командно-щабен” и „Национална сигурност” на факултет „Национална сигурност и отбрана“. \r\nДеница КИТАНОВА", "date": "2019.10.31", "title": "Президентът Румен Радев прие почетния караул по повод завършването на випуск Княз Александър I“ на Военна академия"}
{"url": "http://www.focus-news.net/news/2019/10/31/2714521/12-godishno-dete-s-kolelo-e-blasnato-ot-bus-vav-vidin.html", "text": "12-годишно дете с колело е блъснато от бус във Видин. Това съобщиха от  ОДМВР - Видин . Инцидентът е станал на 30 октомври. Образувано е досъдебно производство след получен сигнал от ЦСМП за прегледан там пациент, пострадал при пътнотранспортно произшествие в града. Установено е, че около 18.00 часа в района на кръстовището на бул. „Панония“ и пътния възел на входа на жк. „Вида“ фирмен бус „Мерцедес Спинтер“ ударил 12-годишния колоездач. Бусът шофирал 48-годишен мъж. Пострадалото момче е с фрактура на горен крайник. Работата на разследващите по случая продължава.", "date": "2019.10.31", "title": "12-годишно дете с колело е блъснато от бус във Видин"}
{"url": "http://www.focus-news.net/news/2019/10/31/2714524/praznichna-izlozhba-shte-bade-otkrita-v-muzeya-na-vazrazhdaneto-vav-varna-za-denya-na-narodnite-buditeli.html", "text": "Изложбата „Духовност и Музей“ ще бъде открита в навечерието на Деня на народните будители в Музея на Възраждането във Варна. Тържественото представяне на експозицията ще се проведе от 16.00 часа. Това съобщи за  Радио „Фокус“ – Варна  директорът на културната институция Мариана Николова. В експозицията, която може да бъде посетена до 13 ноември, за пръв път ще бъдат показани идейните планове и проекти при разработването и оформянето на двете експозиции на музея: през 1958-1959 г. и през 2006 г. Специално за откриването й посетителите ще могат сами да прожектират филм за Варна през епохата на Възраждането, със специален апарат. Това е първият музей в България, в който е направена възстановка на училищна стая от периода на Българското възраждане. Той е открит официално на 4-ти октомври 1959 година. Автор на първата експозиция е проф. В. Тонев.  \r\nСградата, която е определена да представи богатото наследство и фонд на музея, е специално реставрирана за целта и е от огромно значение за Варна и жителите й. Построена е през 1861 – 1862 г. за нуждите на първото българско училище „Св. Св. Кирил и Методий“. В нея през 1865 г. намира подслон и първата българска църква на града „Св. Архангел Михаил”. 5 години по-късно, на втория етаж е добавена пристройка за първото българско читалище на Варна – „Възрождение”. Така сградата, която и до днес е съхранена на ул. „27-ми юли” № 9, става символ за града и жителите му още със своето построяване. От юни 2006 година музеят намира нов дом на ул. „Л. Заменхоф” № 21, в специално реставрирана къща във възрожденски стил, строена през втората половина на XIX в. и служила за известен период от време след Освобождението за девическо училище. Новата експозиция е дело на Станка Димитрова и художник-проектанта Цветана Векова. \r\nДиана СТОЕВА", "date": "2019.10.31", "title": "Празнична изложба ще бъде открита в Музея на Възраждането във Варна за Деня на народните будители"}
{"url": "http://www.focus-news.net/news/2019/10/31/2714526/premierat-boyko-borisov-do-kraya-na-mandata-ni-bvp-shte-stigne-130-miliarda-leva.html", "text": "До края на мандата ни БВП ще стигне 130 милиарда лева. Това каза премиерът Бойко Борисов в началото на редовното правителствено заседание в коментар на проекта за държавен бюджет, предаде репортер на  Агенция „Фокус“ . „В началото на мандата поехме ангажимент БВП да мине 110 милиарда лв. в момента сме на близо 119 милиарда и до края на мандата ще стигне 130 милиарда“, допълни още той. Борисов определи това като най-видния показател как се развива държавата. „Искам да ви кажа за външния дълг, където имаше много спекулации. Ние сме трети в ЕС по нисък външен дълг. По времето на управлението тези 3 години външния дълг намаля от 28 % до края на мандата сме планирали да е 19,5 %. Това показва отговорността към следващите поколения и, че харчим толкова, колкото изкарваме“, добави министър-председателят.  \r\nТеодора ПАВЛОВА", "date": "2019.10.31", "title": "Премиерът Бойко Борисов: До края на мандата ни БВП ще стигне 130 милиарда лева"}
{"url": "http://www.focus-news.net/news/2019/10/31/2714519/mestni-izbori-kmetovete-na-osem-sela-v-obshtina-petrich-shte-badat-opredeleni-na-balotazh.html", "text": "Кметовете на осем села в Община Петрич ще бъдат определени на балотаж, предаде репортер на  Радио „Фокус“ – Пирин . С решение на Общинска избирателна комисия – Петрич втори тур на избори за кмет на кметство е насрочен за селата Кърналово, Рупите, Михнево, Струмешница, Коларово, Ключ, Скрът и Габрене. В село Коралово Николай Златков ПП Глас народен с 44.39% и Стоян Бойчев от ПП Българска нова демокрация с 31.83% ще се борят за подкрепа. Жителите на село Рупите също ще гласуват отново на 3 ноември, като за кметски стол ще се борят Георги Атанасов от Политическа партия Съюз на Демократичните сили с 36.07% и Димитър Господинов от ПП БЗНС, подкрепен от 28.52%. Двама кандидати отиват на балотаж и за село Михнево. Там за кмет ще се борят Вангел Маламов от ПП Нова алтернатива с 49.44% и Живко Ласков от ПП Българска нова демокрация, получил 36.72% от гласовете на избирателите. Мирслав Манолчев от ПП ГЕРБ с 32.27% отива на балотаж срещу Николай Манолчев - ПП Съюз на свободните демократи с 25.91% за село Струмешница. В село Коларово също ще има балотаж. Там един срещу друг ще се изправят Величка Спасова от ПП Българска нова демокрация с 27.11% и Димитър Мицков от ПП ГЕРБ с 26.47%. Двама от кандидатите за кметове на петричкото село Ключ отиват на балотаж - Христо Костадинов Марков, Местна коалиция Никола Петков (Движение за права и свободи, Българска социалдемократическа партия), за когото са гласували 36.70% и Македонка Иванова от ПП ВМРО с 35.96%. Кой ще бъде кмет на село Скрът също ще разберем следващата неделя, защото ще има балотаж между Калоян Карадаков от ПП Нова алтернатива -  26.57% и Валентин Заеков от ПП ГЕРБ - 23.34%. Село Габрене е още едно от населените места в Община Петрич, където ще има балотаж. Там един срещу друг ще се изправят Дафина Пецева, Местна коалиция АБВ (БДЦ) - 39.56% и Евтим Николов от ВОЛЯ - 24.57%.  \r\nЛивия НИНОВА", "date": "2019.10.31", "title": "Местни избори: Кметовете на осем села в община Петрич ще бъдат определени на балотаж"}
{"url": "http://www.focus-news.net/news/2019/10/31/2714528/riosv-shumen-pochisti-zashtitena-mestnost-v-selo-osmar.html", "text": "РИОСВ извърши дейности по почистване на защитената територия „Находище на блатно кокиче“ в землището на село Осмар от дървесна и храстова растителност с цел подобряване състоянието на находището. Това съобщиха от пресцентъра на  РИОСВ . Почистването е направено под експертно наблюдение, за да се избегнат увреждания на терена и не е свързано с добив на природен ресурс. За извършване на дейността местното население беше известено предварително чрез поставяне на съобщения.  \r\nБлатното кокиче се използва като суровина за фармацевтичната промишленост. В тази връзка всяка година Министърът на околната среда и водите издава заповед с цел определяне ползване за добив на листно- стъблена маса от вида.", "date": "2019.10.31", "title": "РИОСВ – Шумен почисти защитена местност в село Осмар"}
{"url": "http://www.focus-news.net/news/2019/10/31/2714525/150-godishnoto-chitalishte-bratstvo-v-kyustendil-organizira-kontsert-za-denya-na-narodnite-buditeli.html", "text": "150-годишното читалище „Братство” в Кюстендил организира концерт за Деня на народните будители. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Концертът ще започне от 18.00 часа тази вечер в голямата зала на читалището. Той е посветен на кръглата годишнина от основаването на читалището и на Деня на народните будители. Участие в празничната програма ще вземат формации и изпълнители от читалището. Сред тях са смесен хор „Братство”, вокална формация „Неразделни”, музикална компания „Пей сърце”, туристически хор „Осоговско ехо”. Пред публиката ще се изявят вокална група „Еделвайс”, фолклорните формации „Фолк Арт”,  „Трепетлика” и „Струмски полъх”, както и танцова формация „Нова генерация” и студио „Дебют”. Ще се представят и ученици от детската музикална школа - класовете по пиано, акордеон, китара, цигулка, кларинет, народно и поп пеене.  \r\nВенцеслав ИЛЧЕВ", "date": "2019.10.31", "title": "150-годишното читалище „Братство” в Кюстендил организира концерт за Деня на народните будители"}
{"url": "http://www.focus-news.net/news/2019/10/31/2714531/zapochvat-sabitiyata-v-smolyan-posveteni-na-100-godishninata-ot-rozhdenieto-na-nikolay-haytov.html", "text": "С богата програма в Смолян ще бъде отбелязана 100-годишнината от рождението на Николай Хайтов. Това съобщиха от пресцентъра на  Областна администрация – Смолян . В залата на Държавен архив – Смолян от 17.30 часа ще бъде открита фотоизложба „Светът на Хайтов“. Документалната фотоизложба е от личния архив на писателя, изготвена съвместно с фотографа Иво Хаджимишев. Едно от любимите занимания на Николай Хайтов, бяха архивните снимки, събирани през неговите обиколки на любимата Родопа планина и митарстванията като лесовъд, главен редактор на сп. „Родопи“ и писател, краевед, историограф, публицист и кинематографист. Вглеждайки се в лицата на фотографираните главно родопчани, в облеклото и излъчваното достойнството от тези снимки, Хайтов открива в много от тях прототипи на герои от разказите си, като това е документирано саморъчно от него на гърба на снимките. Тези негови бележки, бяха за съставителите на изложбата достатъчен фактологически знак, за да се пристъпи и към нейното реализиране. Героите на Хайтов, обикновените селяни, горски работници, секачи, живеещи в  суровата и не лека действителност  на любимата планина, бяха възродени и претворени в неговите знаменити разкази. Чепати, ръбати, в потури с гугла или чалма на главата, те намериха своето безсмъртно място в националната ни литературата. \r\nОт 18.30 часа във фоайето на Родопски драматичен театър „Николай Хайтов“ ще се проведе инициативата „Творчески щрихи“.  Изложбата, посветена на 100 годишнината на писателя Николай Хайтов, е съвременен прочит на неговото творчество от младите творци – студентите на Националната художествена академия и учениците на Националното училище по изящни изкуства в София. След конкурс за корица и илюстрации на Фондация Памет  в НУИИ „Илия Петров“ през 2014 г., беше определена победителката , ученичката от 12 клас Люба Дашинова и през 2017 г., беше издадено юбилейно издание с нейните рисунки, по повод 50 години от написването на разказите. „Дърворезбени приказки“ по книгата \"Диви разкази\" на учениците от Професионалната гимназия по горско стопанство и дървообработване „Николай Хайтов“ гр.Варна, е част от светът на Хайтов, такъв, какъвто го виждат днес младите творци в своите резбовани приказки. Фондация „Памет“ съвместно с гимназията, организираха конкурс  и 6 месеца учениците от гимназията  резбоваха своите представи и усещане за разказите. През февруари 2019, в годината на 100 годишнината от рождението на писателя, нарочно жури излъчи тримата победители и връчи диплом на участниците.", "date": "2019.10.31", "title": "Започват събитията в Смолян, посветени на 100-годишнината от рождението на Николай Хайтов"}
{"url": "http://www.focus-news.net/news/2019/10/31/2714522/mestni-izbori-2019-v-tri-ot-selata-v-sastava-na-obshtina-razlog-shte-ima-balotazh.html", "text": "В три от селата в състава на община Разлог ще има балотаж, предаде репортер на  Радио „Фокус“ – Пирин . С решения на Общинска избирателна комисия – Разлог избори са насрочени в селата Баня, Добърско и Елешница. В село Баня на втори тур ще се явят Магда Първанова от ПП ГЕРБ с 45.10% и Мария Юрганчева от БСП за България с 40.53%. За кметското място в село Добърско ще се надпреварват Илиан Джунев от ПП ГЕРБ - 44.26% и Божидарка Будина от БСП за България - 29.41%. В село Елешница също ще има балотаж. Там в надпреварата за кмет остават Сашо Мицин от ПП ГЕРБ -  32.06% и Атанас Проев от ПП БЗНС - 28.36%. \r\nЛивия НИНОВА", "date": "2019.10.31", "title": "Местни избори 2019: В три от селата в състава на община Разлог ще има балотаж"}
{"url": "http://www.focus-news.net/news/2019/10/31/2714535/vremenno-dvizhenieto-po-pat-iii-822-samokov-shipochane-pri-km-5-se-osashtestvyava-dvuposochno-v-edna-lenta-poradi-paten-intsident.html", "text": "Временно движението по път III-822 Самоков - Шипочане при км 5 се осъществява двупосочно в една лента поради пътен инцидент. Това съобщиха от  Агенция \"Пътна инфраструктура\" . Шофьорите е необходимо да карат с повишено внимание и съобразена скорост, като спазват указанията на \"Пътна полиция\".", "date": "2019.10.31", "title": "Временно движението по път III-822 Самоков - Шипочане при км 5 се осъществява двупосочно в една лента поради пътен инцидент"}
{"url": "http://www.focus-news.net/news/2019/10/31/2714532/premierat-boyko-borisov-bezrabotitsata-otide-na-4-na-praktika-ne-rabotyat-samo-tezi-koito-ne-iskat.html", "text": "Безработицата отиде на 4 %, на практика не работят само тези, които не искат. Това каза премиерът Бойко Борисов в началото на редовното правителствено заседание в коментар на проекта за държавен бюджет, предаде репортер на  Агенция „Фокус“ . Министър-председателят Борисов коментира и предвидените в бюджета допълнителни пари за здравеопазване, като припомни, че са предвидени и 60 милиона допълнително за Спешната помощ. „Нека тези пари да стигнат до сестрите лекарите и да им се повишава възнаграждението. Не само съм поел личен ангажимент за построяването на клиниката в „Пирогов“, но също и за цялостното саниране на сградата“, допълни още министър-председателят. Бойко Борисов коментира още и, че в сферата на отбраната България постига всички стандарти на НАТО след закупените 8 нови бойни самолета. „Така че, това, което сме обещали, го изпълняваме в пълния му обем. Повече пари има и за култура, спорт и инфраструктурни проекти“, добави още премиерът.  \r\nТеодора ПАВЛОВА", "date": "2019.10.31", "title": "Премиерът Бойко Борисов: Безработицата отиде на 4 %, на практика не работят само тези, които не искат"}
{"url": "http://www.focus-news.net/news/2019/10/31/2714529/premierat-boyko-borisov-v-momenta-sme-darzhavata-s-nay-niska-kontrabanda-na-tsigari-v-es.html", "text": "В момента сме държавата с най-ниска контрабанда на цигари в ЕС. Това каза премиерът Бойко Борисов в началото на редовното правителствено заседание в коментар на проекта за държавен бюджет, предаде репортер на  Агенция „Фокус“ . Премиерът Борисов посочи, че това се дължи на добрата работа на приходната агенция, ДАНС, МВР и прокуратурата. „Битката с корупцията– в момента сме държавата с най-ниска контрабанда от 3,4 % на цигари в ЕС. С 3 милиарда лева повече пари има в бюджета вследствие на това. За това си позволяваме да изпълняваме програмата за двойно увеличение на учителските заплати и навсякъде във всички сектори има повече пари. Както поехме ангажимент, има и 10 % увеличение на доходите. Така че само за образование има 610 милиона се дават допълнително. Само за заплати на учителите – 360 милиона лева, защото сме убедени че колкото е по-образована е нацията, толкова по-конкурентоспособни сме“, посочи Борисов.  \r\nТеодора ПАВЛОВА", "date": "2019.10.31", "title": "Премиерът Бойко Борисов: В момента сме държавата с най-ниска контрабанда на цигари в ЕС"}
{"url": "http://www.focus-news.net/news/2019/10/31/2714533/natsionalen-praznik-za-detsko-izkustvo-valshebniyat-svyat-na-rodopite-shte-se-sastoi-v-obshtinskiya-detski-kompleks-v-kardzhali.html", "text": "Национален празник за детско изкуство „Вълшебният свят на Родопите“ ще се състои в Общинския детски комплекс в Кърджали. Това съобщи за  Радио „Фокус“  Златка Пеньова, директор на ОДК. На 1 ноември в ОДК от 17.30 часа за 12-ти път стартира Националния празник, в който са включени два конкурса - Национален конкурс по фотография „Фотоприказки“ и национален конкурс за детска рисунка „Вълшебният свят на Родопите“. Те се организират от Министерството на образованието и Национален дворец на децата - София, РУО - Кърджали, Община Кърджали и Общински детски комплекс - Кърджали, награди ще има също и от Ротари клуб - Кърджали, вестник „Нов живот“ и Арт галерия „Дар”-Кърджали. Празникът е включен в Националния календар на МОН за изяви на деца и ученици в учебната 2019/2020 г.  \r\nРегламентът на конкурсите дава свобода за творчески интерпретации на минало, настояще и бъдеще, исторически забележителности, етнографски мотиви - шевици, носии, бит, природни феномени, паметници на културата, символи на град Кърджали и региона, мултиетническа фолклорна среда и съвремие. Целта на проявите е да се покаже разнообразието, колорита, богатата духовна култура на Източните Родопи и да създаде подходяща творческа атмосфера за изява на талантливите деца от цяла България. Стартът на празненствата ще бъде даден с откриването на изложбите и ще бъдат връчени 70 награди, като ще има по осем специални отличия за всички възрастови групи. 1273 творби на деца са били получени и оценени от две  журита, известни са и най-добрите сред тях.  \r\nЖури от художниците Владимир Чукич, Емил Пенчев и Павлина Чукич е оценявало достойнствата на всяка от 775 рисунки, които са били получени от 51 населени места в 23 области на страната от общо 88 училища, ОДК, школи и читалища за конкурса. Специалната награда на Кмета на Община Кърджали печели Полина Тимофеевна Валецкая на 18 години от АЕГ„ Гео Милев” - Бургас с ръководител Златка Коева, Специалната награда на МОН ще се връчи на Магдалена Атанасова Замова на 18 години от Арт школа „Живопис”-Казанлък с ръководител Галя Иванова, а Специалната награда на Арт галерия „Дар” - Кърджали е за Михаела Атанасова Михова, 9 години от Школа „Арт Попово“ с ръководител Искра Хаджииванова. Жури в състав фотографите Николай Дечевски, Мехмед Реджеб и Георги Аргиров са определили най-добрите в конкурса за фотография от 498 фотографии, получени от 23 населени места от страната на 15 области, от 40 училища, ОДК, школи и читалища. 4. Специална награда на РУО–Кърджали ще получи Мариана Анчева от ХІI клас на 134 СУ „Димчо Дебелянов“ - София с ръководител Светлана Начева, Специална награда на в-к „Нов живот” ще е за Красимира Лахтариева от ХII клас на ЦПЛР-ОДК - Пловдив с ръководител Изабел Хугасян и Специална награда на Ротари клуб – Филип Чифлички от XІ клас на ПМГ „Проф. Емануил Иванов”-Кюстендил с ръководител Детелина Тихолова. Над 60 деца ще участват в празника, като следобед на първи ноември започва настаняването в Хостел Кьошето. От 14.30 часа до 16.30 часа участниците в конкурсите ще бъдат на  панорамна обиколка на Кърджали, ще посетят Водното огледало, Историческия музей, Парк „Арпезос–север”, Манастирски комплекс „Йоан Предтеча”. След откриването на празника в 17.30 часа от 19.00 часа ще бъде дадена тържествена вечеря за всички участници и ръководители. На 2 ноември от 9.00 часа до 12.00 часа децата ще посетят Археологически комплекс Перперикон. \r\nДарина ДЕЕНИЧИНА", "date": "2019.10.31", "title": "Национален празник за детско изкуство „Вълшебният свят на Родопите“ ще се състои в Общинския детски комплекс в Кърджали"}
{"url": "http://www.focus-news.net/news/2019/10/31/2714530/mestni-izbori-2019-balotazh-shte-se-provede-v-5-sela-v-obshtina-garmen.html", "text": "Балотаж ще се проведе в 5 села в община Гърмен, предаде репортер на  Радио „Фокус“ – Пирин . В неделя за поска кмет на село Горно Дрянов ще се надпреварват Ибрахим Ахмедов Пингов от коалиция „Ние, Гражданите“ с 45.02% и Мехмедали Ибрахимов Хаджиев от Местна коалиция ГЕРБ (Български земеделски народен съюз) с 34.47%. В Дебрен опонентите са Тюркиян Шукриева Ходжова от „БСП за България“ с 48.81% и Идриз Нерзатов Топчиев, Местна коалиция ГЕРБ (Български земеделски народен съюз), с 36.27%. Мустафа Мустафа Мейзин от Движение за права и свободи (ДПС) с 49.05% отива на балотаж срещу Синем Мустафова Бекирова от Местна коалиция ГЕРБ (Български земеделски народен съюз), с 37.61%, за кметския пост в село Дъбница. В Огняново се явяват на балотаж Димитрия Калоянова Гюрова от СДС и независимият кандидат Иван Валериев Ижбехов, които на първо тур са събрали еднакъв брой гласове - 490 или 49.40%. В село Осиково също ще има избори на 3 ноември. В надпреварата ще участват Фикрет Хюсеинов Байрямов от Местна коалиция ГЕРБ (Български земеделски народен съюз) с 47.97% и Милен Миленов Дедьов от ДПС с 47.38%. \r\nЛивия НИНОВА", "date": "2019.10.31", "title": "Местни избори 2019: Балотаж ще се проведе в 5 села в община Гърмен"}
{"url": "http://www.focus-news.net/news/2019/10/31/2714534/mestni-izbori-2019-v-dve-sela-v-obshtina-satovcha-shte-se-provede-vtori-tur-na-izborite-za-kmet-na-kmetstvo.html", "text": "В две села в община Сатовча ще се проведе втори тур на изборите за кмет на кметство, предаде репортер на  Радио „Фокус“ – Пирин . С решение на Общинска избирателна комисия – Сатовча до балотаж в село Боголин са допуснати Бисер Емилов Караилиев от ПП ГЕРБ - 37.00%, и Албен Митков Летков от ДПС - 33.33%. Село Жижеково също ще определи кмета си на втори тур. Малин Максимов Койруков от ДПС - 48.60%,  и Виктор Илиев Биджеков от ПП ГЕРБ - 32.24%, ще се борят за гласовете на местните жители.  \r\nЛивия НИНОВА", "date": "2019.10.31", "title": "Местни избори 2019: В две села в община Сатовча ще се проведе втори тур на изборите за кмет на кметство"}
{"url": "http://www.focus-news.net/news/2019/10/31/2714538/prof-violeta-yotova-umbal-sv-marina-varna-zhivotat-na-11-godishnoto-momiche-ot-karam-e-izvan-opasnost.html", "text": "Животът на 11-годишното момиче от Карам е извън опасност. Това съобщи проф. д-р Виолета Йотова, началник на направление Педиатрия в УМБАЛ „Св. Марина“ – Варна, предаде репортер на  Радио „Фокус“ – Варна . Тя добави, че в следствие на проведените интензивни диагностични, реанимационни и лечебни действия от лекарите в Първа детска клиника в болницата състоянието на момичето, както и на 7-годишното дете, което също беше прието в УМБАЛ „Св. Марина“, е стабилно. Показателите и на голямото момиче са се подобрили и животът му е вън от опасност. \r\nДесислава ВАСИЛЕВА", "date": "2019.10.31", "title": "Проф. Виолета Йотова, УМБАЛ „Св. Марина“ – Варна: Животът на 11-годишното момиче от Карам е извън опасност"}
{"url": "http://www.focus-news.net/news/2019/10/31/2714537/gen-mayor-grudi-angelov-diplomata-ot-voenna-akademiya-e-znak-za-kachestvo-znaniya-i-umeniya-i-otvarya-vrata-kam-nay-visokite-etazhi-v-darzhavnata-vlast-i-voennata-yerarhiya.html", "text": "Дипломата от Военна академия е знак за качество, знания и умения и отваря врата към най-високите етажи в държавната власт и военната йерархия. Това каза началникът на Военна академия „Г. С. Раковски“ ген. Груди Ангелов по време на тържественото завършване на випуск „Княз Александър I“ – II смяна на Военна академия \"Г.С. Раковски, предаде репортер на  Агенция „Фокус“ .  „Помнете, че авторитетът на Военна академия зависи и от успеха на вашата професионална реализация“, допълни още ген-майор Ангелов. „За мен е удоволствие да ви приветствам днес с добре дошлина тържествения акт по връчване на дипломите на випускниците от випуск „Александър Първи“ – втора смяна на Военна академия. Денят не е избран случайно – в навечерието на един от най-почитаните празници – Денят на будителите. Това е денят, в който почитаме паметта на всички български просветители, книжовници, писатели, публицисти, революционери, патриоти, изиграли огромна роля в запазването на българския дух и държавност. В навечерието на този свят ден – вие слушателите и студентите, випускници на най-старото висше военно училище ще получите своите дипломи. Дипломи, които са награда за положения от вас труд и усилия по време на вашето обучение. Днес дипломи ще получат 146 офицери и 160 цивилни студенти. Свои дипломи ще получат двама обучаеми, завършили образователна и научна степен доктор, а нашият хабилитиран състав ще се увеличи с още един доцент“, заяви още Ангелов.  \r\nДеница КИТАНОВА", "date": "2019.10.31", "title": "Ген. –майор Груди Ангелов: Дипломата от Военна академия е знак за качество, знания и умения и отваря врата към най-високите етажи в държавната власт и военната йерархия"}
{"url": "http://www.focus-news.net/news/2019/10/31/2714539/liderat-na-osnovnata-albanska-partiya-v-makedoniya-pred-palmar-dsi-e-garant-na-dogovora-s-balgariya-prespanskoto-i-ohridskoto-sporazumenie.html", "text": "Председателят на основната албанска партия в Македония – Демократичния съюз за интеграция (ДСИ), Али Ахмети се срещна в посолството на САЩ в Скопие с представителя на Вашингтон за Западните Балкани Матю Палмър, директорът за Балканите на Държавния департамент Даниел Костеланчич и американския посланик в Северна Македония Кейт Бърнс, предава скопският телевизионен канал  „Сител“ . \r\nАхмети и американските официални лица са обменили мнения за политическите събития в Македония, членството в НАТО и предсрочните избори в страната. \r\nАхмети е подчертал, че ДСИ е гарант на Преспанското и Охридското споразумение и Договора за добросъседство с България, от които няма връщане назад в никакъв случай. \r\nАхмети е благодарил на САЩ за голямата помощ в усилията за получаване на дата за преговори с ЕС и най-вече за успешното влизане на Скопие в НАТО, което ще се случи през следващиуте месеци. \r\nСлужителите в Държавния департамент са подчертали подкрепата на Вашингтон за евроатлантическия път на Македония и налагането на върховенството на закона в страната. \r\nНа срещата е станало въпрос и за интензивните реформи в рамките на ДСИ, както и за предсрочните избори. \r\n\t \r\nПревод и редакция:", "date": "2019.10.31", "title": "Лидерът на основната албанска партия в Македония пред Палмър: ДСИ е гарант на Договора с България, Преспанското и Охридското споразумение"}
{"url": "http://www.focus-news.net/news/2019/10/31/2714536/mestni-izbori-2019-v-5-sela-v-obshtina-sandanski-shte-se-provede-balotazh.html", "text": "В 5 села в община Сандански ще се проведе балотаж, предаде репортер на  Радио „Фокус“ – Пирин . В село Лебница на втори тур отиват Ваня Христова Бисеринска от ПП ГЕРБ с 39.85% и Славчо Захов Бисерков от ПП ВМРО с 26.94%. С близки резултати са двамата кандидатите, които ще се борят на 3 ноември за поста кмет на село Джигурово. Това са Александър Велинов Мицев от ПП ВМРО с 37.60% и Тодор Георгиев Тетимов от „БСП за България“ с 37.07%. Балотаж ще има и в село Ново Делчево, където Атанас Живков Балкански от ПП ВМРО с 43.84% и Валентин Димитров Апостолов от ПП ГЕРБ с 38.96% ще се борят за гласовете на местното население. Иван Димитров Коричков от ПП ВМРО с 38.93% и Красимир Кирилов Кисов от ПП ГЕРБ с 34.73% отиват на балотаж в село Катунци. В Петрово втори тур ще има между Иван Насков Атанасов от ПП ВМРО с 34.85% и Илияна Момчилова Балева, Местна коалиция НФСБ (Земеделски Народен Съюз, НФСБ), с 28.66%. \r\nЛивия НИНОВА", "date": "2019.10.31", "title": "Местни избори 2019: В 5 села в община Сандански ще се проведе балотаж"}
{"url": "http://www.focus-news.net/news/2019/10/31/2714527/predsedatelyat-na-albanskiya-natsionalen-savet-v-sarbiya-ideyata-za-saedinenie-na-preshevskata-dolina-s-kosovo-ne-e-martva.html", "text": "Председателят на Националния съвет на албанците в намиращата се в Южна Сърбия Прешевска долина Регми Мустафа заяви, че очаква оглавеното от Албин Курти ново правителство на Косово да се заеме приоритетно с темата за правата на албанците в сръбския регион и подчерта, че на диалога Белград-Прищина трябва да се обсъжда темата за Прешевската долина, предава обществената  „Радио и телевизия Косово“ (RTK) . \r\nМустафа подчерта, че „идеята за съединението на Прешевската долина с Косово не е мъртва“ и повтори, че това е най-доброто решение за областта. \r\n\t \r\nПревод и редакция:", "date": "2019.10.31", "title": "Председателят на Албанския национален съвет в Сърбия: Идеята за съединение на Прешевската долина с Косово не е мъртва"}
{"url": "http://www.focus-news.net/news/2019/10/31/2714540/mestni-izbori-2019-kandidatat-za-kmet-na-sofiya-yordanka-fandakova-shte-se-sreshtne-s-predstaviteli-na-tvorcheskiya-sektor.html", "text": "Кандидатът за кмет на София от ГЕРБ/СДС Йорданка Фандъкова ще се срещне с представители на творческия сектор. Това съобщиха от пресцентъра на  ПП ГЕРБ . Срещата ще се състои от 14.00 часа в „Кино Култура“ на ул. „Сан Стефано“ 22.", "date": "2019.10.31", "title": "Местни избори 2019: Кандидатът за кмет на София Йорданка Фандъкова ще се срещне с представители на творческия сектор"}
{"url": "http://www.focus-news.net/news/2019/10/31/2714541/vazstanoveno-e-dvizhenieto-po-pat-i-8-sofiya-gkpp-kalotina-v-rayona-na-slivnitsa.html", "text": "Възстановено е движението по път I-8 София – ГКПП „Калотина“ в района на Сливница. Това съобщиха от пресцентъра на  Агенция „Пътна инфраструктура“ .", "date": "2019.10.31", "title": "Възстановено е движението по път I-8 София – ГКПП „Калотина“ в района на Сливница"}
{"url": "http://www.focus-news.net/news/2019/10/31/2714542/darzhavniyat-glava-rumen-radev-vrachi-diplomite-na-parventsite-po-uspeh-na-voenna-akademiya-g-s-rakovski.html", "text": "Държавният глава Румен Радев връчи дипломите на първенците по успех на Военна академия \"Г. С. Раковски\", предаде репортер на  Агенция „Фокус“ . Дипломи получават  146 офицери и 160 цивилни студенти студенти, обучавали се в различните магистърски програми от професионално направление „Военно дело” на факултет „Командно-щабен” и „Национална сигурност” на факултет „Национална сигурност и отбрана“. \r\n \r\nДеница КИТАНОВА", "date": "2019.10.31", "title": "Държавният глава Румен Радев връчи дипломите на първенците по успех на Военна академия \"Г. С. Раковски\""}
{"url": "http://www.focus-news.net/news/2019/10/31/2714516/uchenitsi-i-roditeli-ot-varna-se-vklyuchvat-v-initsiativa-za-denya-na-narodnite-buditeli.html", "text": "Ученици и родители от СУ „Гео Милев“ – Варна се включват в инициатива, посветена на Деня на народните будители. Това съобщи за  Радио „Фокус“ – Варна  Дора Влъчкова, от училището. Днес учениците ще представят пред пътниците в градския транспорт знакови български стихотворения като „Аз съм българче“, „Де е България“, „Към родината“ и много други. Целта е в навечерието на празника варненци да си припомнят думите и посланията на народните дейци, тласнали националния дух към просвета, свобода и култура. Учениците от трети, четвърти, пети, седми и осми клас, които ще се включат в четенето, ще подарят на пътниците и текстовете на произведенията.   \r\nУчастниците в инициативата „Четящ автобус“ ще се съберат в 14.30 ч. пред катедралния храм „Св. Успение Богородично“. След това в автобуси  по линиите № 12, 86, 22 и 41 ще отправят към хората своето послание за опазване на духовността и просветителството. Така те ще отдадат своята почит към народните будители и ще припомнят делата и приноса им за националното ни самочувствие. Децата се подготвят в края на четенето заедно с пътниците да запеят любимия и познат на всички текст на Любен Каравелов „Хубава си, моя горо“. Най-малките участници ще бъдат придружени от своите родители. \r\nДесислава ВАСИЛЕВА", "date": "2019.10.31", "title": "Ученици и родители от Варна се включват в инициатива за Деня на народните будители"}
{"url": "http://www.focus-news.net/news/2019/10/31/2714544/49-godishen-mazh-e-zadarzhan-za-krazhba-na-200-lv-ot-kutiya-za-dareniya-v-simitli.html", "text": "След проведени незабавни издирвателни мероприятия във връзка с получен на 30 октомври сигнал за извършена кражба на сумата от около 200 лв. от кутия за събиране на дарения, поставена в предверие на питейно заведение в град Симитли, полицейски служители на 02 Районно управление на МВР-Благоевград са установили и задържали извършителя на деянието - 49-годишен мъж от Симитли. Това съобщиха от  ОДМВР – Благоевград . Уведомена е Районна прокуратура-Благоевград. Работата по случая продължава.", "date": "2019.10.31", "title": "49-годишен мъж е задържан за кражба на 200 лв. от кутия за дарения в Симитли"}
{"url": "http://www.focus-news.net/news/2019/10/31/2714547/prezidentat-rumen-radev-na-vipusknitsite-na-voenna-akademiya-se-nalaga-ne-samo-da-vavedat-novite-vaorazheni-sistemi-a-da-pokazhat-che-modernizatsiyata-na-armiyata-ne-e-ednokraten-akt.html", "text": "На випускниците на Военна академия се налага не само да въведат новите въоръжени системи, а да покажат, че модернизацията на армията не е еднократен акт. Това каза президентът Румен Радев по време на тържественото завършване на випуск „Княз Александър I“ – II смяна на Военна академия \"Г.С. Раковски, предаде репортер на  Агенция „Фокус“ . „За мен е огромно удоволствие да ви поздравя с успешното завършване и дипломиране на випуск „Княз Александър Първи“ във Военна академия „Г. С. Раковски“. Днес е вашият ден. Денят, който сте очаквали с нетърпение и вълнение. Денят, в който материализирате вашите усилия, всеотдайност, упоритост и амбиции. Днес вие прекрачвате в следващия важен етап от вашето кариерно развитие. Убеден съм, че напълно осъзнавате огромните предизвикателства по пътя пред вас и то в динамиката на геополитическите процеси и комплексните заплахи“, заяви Радев. „Тази обстановка, отстояването на националните и съюзните интереси е все по-трудна и все по-отговорна задача. Тя изисква високоподготвени специалисти, командири и лидери с широк спектър от съвременни знания и умения. С критично и творческо мислене, с високи нравствени качества и с отвореност към света и ясна визия за бъдещето. На вашето поколение офицери, които днес завършват се пада честта и отговорността не само да приемете и въведете на въоръжения новите въоръжени системи на видовете въоръжени сили, за които се изразходват огромни средства, вие трябва да покажете, че модернизацията на Българската армия не е еднократен акт, а сложен, дълбок, всеобхватен процес на трансформация. За нея вие ще трябва да разработите и внедрите нова нормативна база“, заяви Радев. \r\nДеница КИТАНОВА", "date": "2019.10.31", "title": "Президентът Румен Радев: На випускниците на Военна академия се налага не само да въведат новите въоръжени системи, а да покажат, че модернизацията на армията не е еднократен акт"}
{"url": "http://www.focus-news.net/news/2019/10/31/2714546/bangkok-post-pozitsiyata-na-indiya-zatrudnyava-sazdavaneto-v-aziya-na-nay-golyamata-targovska-zona.html", "text": "Втвърдяването на позицията на Индия за отстраняването на търговските бариери може да стане главното препятствие за лидерите на 16 държави, които възнамеряваха в началото на ноември да подпишат споразумение, водещо към създаването на Всестранното регионално икономическо партньорство (ВРИП), пише вестник  Bangkok Post , като се позовава на информирани източници. \r\n„Въпреки че на консултациите високопоставените представители запазват оптимизма си относно успешното завършване на преговорите и подписването на пакет документи на срещата на върха на Асоциацията на държавите от Югоизточна Азия (АСЕАН) на 4 ноември в Банкок, позицията на Индия затруднява този процес“, уверява източникът на изданието. Конкретно, в Ню Делхи се опасяват, че след намаляването или пълното ликвидиране на вносните мита, местните пазари ще бъдат заляти от по-евтина продукция от Китай, Първоначално след среща с президента на Китай Си Дзинпин Нарендра Моди е смекчил позицията си за преговорите по ВРИП, но през октомври представители на Индия излязоха с нови изисквания, касаещи се до преразглеждането на основните точки за намаляването на вносните мита. \r\nСпоред източника на Bangkok Post всичко това сериозно усложни преговорите. „Най-вероятно документите ще бъдат подписани в края на срещата в Банкок, но те няма да бъдат истински пробив, както беше казано на миналогодишната среща на върха на АСЕАН в Сингапур“, разкрива събеседникът на изданието. \r\nПредполага се, че страните-членки на АСЕАН (Бруней, Виетнам, Индонезия, Камбоджа, Лаос, Малайзия, Мианма, Сингапур, Тайланд, Филипините), както и Австралия, Индия, Китай, Нова Зеландия, Република Корея и Япония ще се присъединят към споразумението. В случай на успешно приключване на преговорите, които продължават от 2013 г., ще бъде създадена най-голямата зона за свободна търговия в света. Понастоящем общият БВП на потенциалните участници в предложената ВРИП е 49,5 трилиона долара, което е около 39% от световния. Според прогнозите до 2050 г. тази цифра може да нарасне до 250 трилиона долара. \r\n \r\nПревод и редакция:", "date": "2019.10.31", "title": "Bangkok Post: Позицията на Индия затруднява създаването в Азия на най-голямата търговска зона"}
{"url": "http://www.focus-news.net/news/2019/10/31/2714549/tovaren-avtomobil-e-avariral-po-pat-iii-822-samokov-shipochane-pri-km-5.html", "text": "Товарен автомобил е аварирал по път III-822 Самоков - Шипочане при км 5. Това съобщиха за  Агенция „Фокус“  от  ОДМВР-София . Сигнал за инцидента е постъпил в 9.55 часа. Няма пострадали хора. Причината за инцидента са потънали гуми в банкета на товаряния автомобил гумите са потънали в банкета. На място е извикан е специализиран автомобил да го изтегли товарния автомобил. \r\nВиолета СИМЕОНОВА", "date": "2019.10.31", "title": "Товарен автомобил е аварирал по път III-822 Самоков - Шипочане при км 5"}
{"url": "http://www.focus-news.net/news/2019/10/31/2714550/prezidentat-rumen-radev-razhodite-za-otbrana-neprekasnato-shte-rastat-i-sme-zadalzheni-da-tarsim-efektivnost-pri-podgotovkata-na-voennosluzheshtite-i-materialniya-resurs.html", "text": "Разходите за отбрана непрекъснато ще растат и сме задължени да търсим ефективност при подготовката на военнослужещите и материалния ресурс. Това каза президентът Румен Радев по време на тържественото завършване на випуск „Княз Александър I“ – II смяна на Военна академия \"Г.С. Раковски, предаде репортер на  Агенция „Фокус“ . Според президента, всички са задължени да търсят ефикасност и ефективност и максимално оползотворяване на всичко, с което разполага страната ни. „Да съхраните и развивате традициите на българската военна школа като гарант за запазване и укрепване на висок морален дух, без който и най-съвременното въоръжение губи смисъл. Убеден съм, че успехът ще съпътства тези от вас, които са усвоили най-важният урок на тази академия, че не е достатъчно да се успокоявате със солидната основа, с която напускате академията. Трябва непрекъснато да търсите нови знания“, заяви още Радев. „Да служите предано на народа и Отечеството“, заяви още Радев и поздрави ръководството на Академията. „Никога не забравяйте, че да си офицер от Българската армия не е просто професия, а признание и дълг към Отечеството. На добър час“, заяви още Радев. \r\nДеница КИТАНОВА", "date": "2019.10.31", "title": "Президентът Румен Радев: Разходите за отбрана непрекъснато ще растат и сме задължени да търсим ефективност при подготовката на военнослужещите и материалния ресурс"}
{"url": "http://www.focus-news.net/news/2019/10/31/2714551/narusheno-e-vodopodavaneto-v-tri-sela-v-plovdivska-oblast.html", "text": "Жителите на три села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Засегнати от аварии са абонатите от населените места Козаново, Червен и Белозем. Не е посочен краен срок за възстановяване на нормалното водоподаване. \r\nТони МИХАЙЛОВ", "date": "2019.10.31", "title": "Нарушено е водоподаването в три села в Пловдивска област"}
{"url": "http://www.focus-news.net/news/2019/10/31/2714552/izvanredno-obshto-sabranie-na-asotsiatsiyata-po-vik-pernik-prie-proektobyudzheta-za-2020-godina.html", "text": "На извънредно Общо събрание на Асоциацията по ВиК – Перник бе приет проектобюджета за 2020 година. Това съобщиха от пресцентъра на  Областна администрация - Перник . Заседанието, председателствано от областния управител Ирена Соколова, се проведе при необходимия кворум с участието на кметовете на Перник, Ковачевци и Земен. Това са общините получили пълномощия от Общинските съвети за участие.  \r\nВ дневния ред, състоящ се от една точка, беше разгледан и приет препоръчителният размер на вноската на държавата в бюджета на Асоциацията за 2020 г., в размер на 22 085,00 лв., съгласно чл.20, ал.3 от Правилника за организацията и дейността на асоциациите по ВиК (ПОДАВиК).   \r\n„Проектът на бюджет на Асоциация по ВиК на обособена територия – Перник, обслужвана от „ВиК” ООД – Перник, за 2020 година е изготвен на база планираните годишни разходи, необходими за нормалното осъществяване на функциите на Асоциацията, съгласно Закона за водите и Правилника за организацията и дейността на асоциациите по ВиК. Основната му цел е запазване на финансовата стабилност на Асоциацията и недопускане на рискове за осъществяване текущата дейност през годината. През 2020 година предстои извършването от ВиК оператора на една от най-големите в страната инвестиции с проект по ОП ”Околна среда 2014-2020 г”. С нея се предвижда повишаване на сигурността на водоподаването за гр. Перник и гр. Радомир, намаляване загубите на вода, както и повишена свързаност към канализационната мрежа. Тази приоритетна задача за ВиК оператора поставя приоритети и пред Асоциация по ВиК – Перник във връзка с контрола и мониторинга на сключения Договор и по отношение на приемане поетапното извършване на тази голяма по обем и стойност инвестиция.”, заяви областният управител и председател на Асоциацията по ВиК на обособената територия.  \r\nОбщият размер на приходите в Проекта на Бюджет на Асоциацията за 2020 година е в размер на 63 100,00 лв., формирани както следва: вноска на държавата на стойност – 22 085,00 лв., вноски на общините – общо 41 015,00 лв.  \r\nВноските на общините в проектобюджета са определени въз основа на предложената вноска на държавата и процентното съотношение на гласовете в общото събрание, а именно: Община Перник с процентно разпределение равно на 47,31% и вноска в размер на 29 852,61 лв.; Община Радомир с процентно разпределение равно на 10.17% и вноска в размер на 6 417,27 лв.; Община Брезник с процентно разпределение равно на 3.38% и вноска в размер на 2 132,78 лв.; Община Трън с процентно разпределение равно на 2.02% и вноска в размер на 1 274,62 лв.; Община Земен с процентно разпределение равно на 1,34% и вноска в размер на 845,54 лв.; Община Ковачевци с процентно разпределение равно на 0,78% и вноска в размер на 492,18 лв.  \r\nНа заседанието общините поставиха въпроси относно възможността от кандидатстването на проекти свързани с изграждане и реконструкция на водоснабдителна мрежа и системи.", "date": "2019.10.31", "title": "Извънредно Общо събрание на Асоциацията по ВиК – Перник прие проектобюджета за 2020 година"}
{"url": "http://www.focus-news.net/news/2019/10/31/2714545/sas-zasilen-kontrol-na-koloezdachi-i-vodachi-na-karutsi-zapochva-aktsiya-zima-na-teritoriyata-na-oblast-veliko-tarnovo.html", "text": "Със засилен контрол на колоездачи и водачи на каруци започва акция „Зима“ на територията на област Велико Търново. И тази година традиционната кампания ще се проведе на три етапа като първия започва на 1 ноември. Това съобщи Пенчо Христов от Пътна полиция - Велико Търново, предаде репортер на  Радио „Фокус“ – Велико Търново . В първата част на кампанията, която продължава до 10 ноември, ще бъде отделено специално внимание на това как велосипедистите и хората, които се придвижват с каруци, да се пазят на пътя. Ще се следи и за това дали шофьорите спазват всички правила спрямо горепосочените участници в пътното движение. Във втория етап – от 11 до 20 ноември, обект на контрол ще са пешеходците, като много сериозна уязвима група. За „Ден без жертви-пешеходци на пътя“ е обявен 13 ноември, а на 20 ноември по традиция ще бъде отбелязан Световният ден за възпоменаване на жертвите от пътнотранспортни произшествия. Финалният трети етап стартира на 21 ноември и продължава до края на месеца. Той ще протече под надслов „Безопасно шофиране през зимата, техническа изправност на автомобилите, както и поведение на водачите спрямо пешеходци“. Пенчо Христов припомни и, че след 15 ноември от Пътна полиция ще глобяват с 50 лв. водачите чиито гуми са с грайфер под 4 мм. Толкова е и глобата за неизправни фарове и габарити. За неработещи спирачни системи санкциите могат да достигнат до 500 лв. \r\nВъв всеки от трите етапа на кампанията ще се проведат специализирани полицейски операции на територията на Областната дирекция. По традиция, на местно ниво, партньори на полицията ще бъдат Съюза на българските автомобилисти и Българския червен кръст, които ще оказват съдействие при евентуални критични ситуации. \r\nЛуиза ТРАНЧЕВА", "date": "2019.10.31", "title": "Със засилен контрол на колоездачи и водачи на каруци започва акция „Зима“ на територията на област Велико Търново"}
{"url": "http://www.focus-news.net/news/2019/10/31/2714543/mestni-izbori-2019-v-27-sela-v-oblast-blagoevgrad-shte-se-provede-vtori-tur-za-kmet-na-kmetstvo-obzor.html", "text": "В 27 села в област Благоевград ще се проведе втори тур за кмет на кметство. В  община Благоевград  кмет ще се избира в село Церово. До балотаж там са допуснати Лефтер Маринов Едипов, издигнат от инициативен комитет, получил 189 действителни гласове, и Иван Красимиров Саков от ПП ГЕР със 176 гласа.  \r\nВ две села от  община Гоце Делчев  също ще се проведе балотаж. Това са Борово и Баничан. В Борово с решение на Общинска избирателна комисия – Гоце Делчев до втори тур се допускат Георги Найденов от ПП ГЕРБ, получил 38.82% подкрепа или 236 действителни гласове и Йордан Катранджиев от БСП за България, подкрепен от 38.16% или 232 действителни гласове. До балотаж в село Баничан избирателната комисия е допуснала Елена Сивриева от Местна коалиция ЗНС (СДС, ДБГ, ВМРО – БНД, ССД), получила 49.44% от гласовете на хората, или 177 действителни гласа. Тя ще се изправи срещу Георги Робев от ПП ГЕРБ с 36.59%, или 131 действителни гласове.  \r\nКметовете на осем села в  община Петрич  ще бъдат определение на балотаж. С решение на Общинска избирателна комисия – Петрич втори тур на избори за кмет на кметство е насрочен за селата Кърналово, Рупите, Михнево, Струмешница, Коларово, Ключ, Скрът и Габрене. В село Коралово Николай Златков ПП „Глас народен“ с 44.39% и Стоян Бойчев от ПП Българска нова демокрация с 31.83% ще се борят за подкрепа. Жителите на село Рупите също ще гласуват отново на 3 ноември, като за кметски стол ще се борят Георги Атанасов от Политическа партия Съюз на демократичните сили с 36.07% и Димитър Господинов от ПП БЗНС, подкрепен от 28.52%. Двама кандидати отиват на балотаж и за село Михнево. Там за кмет ще се борят Вангел Маламов от ПП Нова алтернатива с 49.44% и Живко Ласков от ПП Българска нова демокрация, получил 36.72% от гласовете на избирателите. Мирослав Манолчев от ПП ГЕРБ с 32.27% отива на балотаж срещу Николай Манолчев - ПП Съюз на свободните демократи с 25.91% за село Струмешница. В село Коларово също ще има балотаж. Там един срещу друг ще се изправят Величка Спасова от ПП Българска нова демокрация с 27.11% и Димитър Мицков от ПП ГЕРБ с 26.47%. Двама от кандидатите за кметове на петричкото село Ключ отиват на балотаж - Христо Костадинов Марков, Местна коалиция Никола Петков (Движение за права и свободи, Българска социалдемократическа партия), за когото са гласували 36.70%, и Македонка Иванова от ПП ВМРО с 35.96%. Кой ще бъде кмет на село Скрът също ще разберем следващата неделя, защото ще има балотаж между Калоян Карадаков от ПП Нова алтернатива -  26.57%, и Валентин Заеков от ПП ГЕРБ - 23.34%. Село Габрене е още едно от населените места в община Петрич, където ще има балотаж. Там един срещу друг ще се изправят Дафина Пецева, Местна коалиция АБВ (БДЦ) - 39.56%, и Евтим Николов от „Воля“ - 24.57%.  \r\nВ три от селата в състава на  община Разлог  ще има балотаж. С решения на Общинска избирателна комисия – Разлог избори са насрочени в селата Баня, Добърско и Елешница. В село Баня на втори тур ще се явят Магда  Първанова от ПП ГЕРБ с 45.10% и Мария Юрганчева от „БСП за България“ с 40.53%. За кметското място в село Добърско ще се надпреварват Илиан Джунев от ПП ГЕРБ - 44.26%, и Божидарка Будина от „БСП за България“ - 29.41%. В село Елешница също ще има балотаж. Там в надпреварата за кмет остават Сашо Мицин от ПП ГЕРБ -  32.06%, и Атанас Проев от ПП БЗНС - 28.36%. \r\nБалотаж ще има в 5 от селата в  община Гърмен . В неделя за управник на село Горно Дрянов ще се надпреварват Ибрахим Ахмедов Пингов от коалиция „Ние, Гражданите“ – 45.02%, и Мехмедали Ибрахимов Хаджиев от Местна коалиция ГЕРБ (Български земеделски народен съюз) - 34.47%. В Дебрен опоненти ще си бъдат Тюркиян Шукриева Ходжова от „БСП за България“ - 48.81%, и Идриз Нерзатов Топчиев, Местна коалиция ГЕРБ (Български земеделски народен съюз) - 36.27%. Мустафа Мустафа Мейзин от Движение за права и свободи с 49.05% отива на балотаж срещу Синем Мустафова Бекирова от Местна коалиция ГЕРБ (Български земеделски народен съюз) - 37.61%, за кметския стол в село Дъбница. В Огняново „битката“ в неделя ще бъде доста интересна, защото Димитрия Калоянова Гюрова от Съюз на демократичните сили и независимият кандидат Иван Валериев Ижбехов на първо тур са събрали еднакъв брой гласове, а именно 490 или 49.40%. В село Осиково също ще има избори на 3 ноември. В надпреварата ще участват Фикрет Хюсеинов Байрямов от Местна коалиция ГЕРБ (Български земеделски народен съюз) - 47.97%, и Милен Миленов Дедьов от Движение за права и свободи – ДПС с 47.38%. \r\nВ 5 села в  община Сандански  ще има балотаж. В село Лебница на втори тур отиват Ваня Христова Бисеринска от ПП ГЕРБ - 39.85%, и Славчо Захов Бисерков от ПП ВМРО - 26.94%. С близки резултати са двамата кандидатите, които ще се борят на 3 ноември за село Джигурово. Това са Александър Велинов Мицев от ПП ВМРО - 37.60% и Тодор Георгиев Тетимов от „БСП за България“ с 37.07%. Балотаж ще има и в село Ново Делчево, където Атанас Живков Балкански от ПП ВМРО - 43.84%, и Валентин Димитров Апостолов от ПП ГЕРБ - 38.96% ще се борят за гласовете на местното население. Иван Димитров Коричков от ПП ВМРО - 38.93%, и Красимир Кирилов Кисов от ПП ГЕРБ - 34.73%, отиват на балотаж за село Катунци. В Петрово 2 тур ще има между Иван Насков Атанасов от ПП ВМРО - 34.85% и Илияна Момчилова Балева, Местна коалиция НФСБ (Земеделски Народен Съюз, НФСБ) - 28.66%. \r\nВ две села в  община Сатовча  ще има втори тур за кмет на кметство. С решение на Общинска избирателна комисия – Сатовча до балотаж в село Боголин са допуснати Бисер Емилов Караилиев от ПП ГЕРБ - 37.00%, и Албен Митков Летков от ДПС - 33.33%. Село Жижеково също ще определи кмета си на втори тур. Малин Максимов Койруков от ДПС - 48.60%, и Виктор Илиев Биджеков от ПП ГЕРБ - 32.24%, ще се борят за гласовете на местните жители.  \r\nЛивия НИНОВА", "date": "2019.10.31", "title": "Местни избори 2019: В 27 села в област Благоевград ще се проведе втори тур за кмет на кметство (ОБЗОР)"}
{"url": "http://www.focus-news.net/news/2019/10/31/2714553/dimitar-nikolov-kmet-na-burgas-cherno-more-e-nasheto-more-koeto-ni-vdahnovyava-uspokoyava-dava-ni-hrana-zarezhda-ni-s-polozhitelna-energiya-i-ni-svarzva-s-tseliya-ostanal-svyat.html", "text": "Черно море е нашето море, което ни вдъхновява, успокоява, дава ни храна, зарежда ни с положителна енергия и ни свързва с целия останал свят. Това казва кметът на Бургас Димитър Николов в обръщение по повод Международния ден на Черно море, съобщиха от пресцентъра на  Общината . \"Уважаеми бургазлии, ние сме морски хора и е редно днес да си кажем честито! За пореден път използвам тази дата, за да напомня на себе си и на вас, че имаме дълг да бъдем по-отговорни от предишните поколения. Че можем и трябва да пазим природните богатства\", посочва още той. По думи на Димитър Николов това, което можем да дадем на Черно море ние, е грижа и да не черпим безмерно от неговите ресурси. Той отбелязва също, че предстои в Бургас да бъде създаден Център за изследвания и син растеж.  \r\n\"Смятам, че нашият град е най-подходящата локация за такава структура. Уверен съм, че това ще се случи, защото вече успяхме заедно да преместим ИАРА от София в Бургас, а и се представихме успешно като домакини на Европейския морски ден миналата година. Една от важните задачи на бъдещия Център за изследвания и син растеж ще бъде разработването на пилотни инициативи за оценка и предотвратяване на замърсяването в акваторията на Черно море с пластмаса и микро пластмаса. Честит 31 октомври - Международен ден на Черно море!\", пише още в обръщението.", "date": "2019.10.31", "title": "Димитър Николов, кмет на Бургас: Черно море е нашето море, което ни вдъхновява, успокоява, дава ни храна, зарежда ни с положителна енергия и ни свързва с целия останал свят"}
{"url": "http://www.focus-news.net/news/2019/10/31/2714554/sport-kristiano-ronaldo-varna-yuventus-na-varha-v-italiya.html", "text": "Шампионът Ювентус се върна на върха в Серия А след трудна победа у дома с 2:1 над Дженоа в двубой от междинния 10-и кръг на Серия А. В герой за торинци за пореден път се превърна Кристиано Роналдо, който изработи и реализира дузпа в добавеното време на мача. И двата отбора доиграха мача с по 10 души, след като набързо през втората част бяха изгонени Касата от Дженоа Рабио от Ювентус. Аванс на Ювентус даде капитанът Леонардо Бонучи в 35-ата минута, а Дженоа върна равенството в 41-ата чрез Куаме. Така Ювентус събра 26 точки и измести от върха Интер, който остана втори в 25, а Дженоа са 17-ти с 8 точки.", "date": "2019.10.31", "title": "Спорт: Кристиано Роналдо върна Ювентус на върха в Италия"}
{"url": "http://www.focus-news.net/news/2019/10/31/2714556/bezplaten-avtobusen-transport-shte-bade-osiguren-za-zadushnitsa-vav-veliko-tarnovo.html", "text": "Безплатен автобусен транспорт ще бъде осигурен от фирмите „Алекс Ок” и „Надежда” за Задушница (2 ноември) във Велико Търново. Това съобщиха от пресцентъра на  Община Велико Търново . От площад „Цар Асен І” в посока „Гробищен парк” ще се тръгнат автобуси в 10.00 ч., а в обратната посока - в 12.00 часа. От квартал „Чолаковци” през квартал „Бузлуджа” в посока „Гробищен парк” също ще има автобуси в 10.00 и в обратна посока - в 12,00 часа.", "date": "2019.10.31", "title": "Безплатен автобусен транспорт ще бъде осигурен за Задушница във Велико Търново"}
{"url": "http://www.focus-news.net/news/2019/10/31/2714555/nsi-prez-2018-g-razhodite-za-nauchnoizsledovatelska-i-razvoyna-deynost-sa-s-89-poveche-v-sravnenie-s-predhodnata-godina.html", "text": "През 2018 г. разходите за научноизследователска и развойна дейност (НИРД) са 827.6 млн. лв., което е с 8.9% повече в сравнение с предходната година. Това сочи  статистика на Националния статистически институт (НСИ) . Интензивността на НИРД (измерена като процент на разходите за НИРД от БВП) също нараства спрямо предходната година - от 0.74% през 2017 г. на 0.75% през 2018 година. \r\nНарастването на общите разходи за НИРД през 2018 г. спрямо предходната година се дължи в най-голяма степен на сектор „Предприятия“, където разходите за НИРД се увеличават с 60.7 млн. лв., или с 11.4%. Сектор „Предприятия“ е най-големият от четирите институционални сектора, в които се осъществява НИРД, с дял от 71.9% от общите разходи за НИРД. Следва сектор „Държавно управление“, чиито научни институти и организации формират 22.1% от общите разходи за НИРД. Направените разходи за наука от висшите училища и университетските болници възлизат на 5.4%, а от нетърговските организации - на 0.6% от всички разходи за НИРД. \r\nНаучноизследователската и развойна дейност се финансира от държавния бюджет, бизнеса, други национални източници и от чужбина. През 2018 г. най-голям е делът на средствата за НИРД, идващи от сектор „Предприятия“ - 43.0%. Те нарастват спрямо предходната 2017 г. с 8.4% (от 328.5 млн. лв. на 356.1 млн. лева). Спрямо 2017 г. средствата от чуждестранни източници за осъществяване на НИРД нарастват с 12.1% (от 244.7 млн. лв. на  274.3 млн. лева).  \r\nВ структурата на разходите за НИРД по области на науката през 2018 г., както и през предходната година най-голям относителен дял имат разходите за НИРД в областта на техническите науки - 57.6%, или 476.9 млн. лв., следвани от медицинските и здравни науки с дял от 17.4%, или 144.0 млн. лв., и естествените науки - 14.1%, или 116.4 млн. лева. \r\nПрез 2018 г. персоналът, зает с научноизследователска и развойна дейност, е 25 717 души (в еквивалент на пълна заетост), което е с 10.4% повече в сравнение с предходната година. Делът на жените от общия персонал, зает с НИРД, е 46.1%. Броят на изследователите в еквивалент на пълна заетост е 16 499 души, което е с 9.3% повече спрямо 2017 година.  \r\nПрез 2018 г. основната част от научния персонал е съсредоточена във фирмите и научните институти от сектор „Предприятия“ - 50.6% от общия персонал, зает с НИРД (в еквивалент на пълна заетост), или 13 018 души. В организациите и институциите от сектор „Държавно управление“ научна дейност осъществяват 8 177 души, което съставлява 31.8% от общия персонал, зает с НИРД, през 2018 година. В сектор „Висше образование“ 4 404 души са ангажирани с научни изследвания и разработки, като относителният им дял е 17.1%.", "date": "2019.10.31", "title": "НСИ: През 2018 г. разходите за научноизследователска и развойна дейност са с 8.9% повече в сравнение с предходната година"}
{"url": "http://www.focus-news.net/news/2019/10/31/2714557/tass-yaponiya-i-yuzhna-koreya-tvardyat-che-phenyan-e-provel-novo-raketno-izpitanie.html", "text": "Северна Корея е отново е изстреляла ракета в четвъртък, съобщава японската брегова охрана, предава  ТАСС . \r\nСпоред предварителните данни на службата, севернокорейската ракета не е достигнала изкючителната икономическа зона на Токио в Японско море. В същото време бреговата охрана на страната призовава намиращите се в този район кораби да проявяват бдителност и да да следят за появата на нова информация. \r\nОт Министерството на отбраната на Япония смятат, че изстреляната от Северна Корея ракета може да е била балистична и подчертават, че тя не е достигнала територията на страната. \r\nЮжнокрейските военни също потвърждават изстрелването на ракета в Японско море. \r\n„Днес Северна Корея изстреля снаряд по посока Източно (Японско) море“, съобщават от Комитета на началниците на щабове на Република Корея. \r\n \r\nПревод и редакция:", "date": "2019.10.31", "title": "ТАСС: Япония и Южна Корея твърдят, че Пхенян е провел ново ракетно изпитание"}
{"url": "http://www.focus-news.net/news/2019/10/31/2714560/18-godishen-mladezh-ot-kvartal-iztok-vav-varshets-e-udaril-v-litseto-11-godishno-momche-i-e-schupil-ochilata-mu-za-1-200-leva.html", "text": "Около 20.30 ч. на 30 октомври 2019 г. дежурен автопатрул на Районно управление на МВР - Вършец е получил сигнал за сбиване между лица в кв. „Изток” във Вършец - на кръстовището на ул. „Четвърта” с ул. „Пета”. Това съобщиха от пресцентъра на  ОДМВР - Монтана . На място полицейските служители установили 32-годишна жена от града, която заявила, че около 18.00 ч. същия ден 18-годишен младеж от квартала ударил с ръка в областта на лицето 11-годишния й син, при което счупил очила му, които били на стойност около 1 200 лева. При проведените издирвателни дейности нападателят е установен. Съставен му е предупредителен протокол. По случая е образувана преписка.", "date": "2019.10.31", "title": "18-годишен младеж от квартал „Изток” във Вършец е ударил в лицето 11-годишно момче и е счупил очилата му за 1 200 лева"}
{"url": "http://www.focus-news.net/news/2019/10/31/2714548/mestni-izbori-2019-byuletinite-i-izbornite-knizha-za-balotazha-shte-badat-dostaveni-v-blagoevgrad.html", "text": "Днес ще бъдат транспортирани бюлетините и изборните книжа за втория тур на местните избори от печатница „Демакс“ АД до Митническо бюро - Благоевград на улица „Покровнишко шосе“, където се очаква те да пристигнат в 14.30 часа под строга полицейска охрана. Това съобщиха за  Радио „Фокус“ - Пирин  от Областна администрация – Благоевград.  \r\nСлед доставката на бюлетините и изборните книжа и разпределението им по общини, те ще бъдат натоварени и изпратени по двете направления – река Струма и река Места, за извършване на доставката им до всяка община. \r\nЛивия НИНОВА", "date": "2019.10.31", "title": "Местни избори 2019: Бюлетините и изборните книжа за балотажа ще бъдат доставени в Благоевград"}
{"url": "http://www.focus-news.net/news/2019/10/31/2714559/na-arhangelova-zadushnitsa-vodachite-na-mps-v-blagoevgrad-mogat-da-parkirat-i-v-park-makedoniya.html", "text": "Община Благоевград е създала организация за паркиране на МПС в парк „Македония“ през целия ден на 2 ноември, когато се отбелязва Архангелова Задушница. Това съобщиха от пресцентъра на  Община Благоевград . Целта е шофьорите да бъдат максимално улеснени. На място ще има служители, които да напътстват водачите и да ги ориентират за свободни паркоместа. Освен това може да бъде използван паркингът при Старите гробища, както и регламентираните за целта места в района. За да бъде създадена организация на движение на МПС, то ще бъде регулирано от органите на реда.", "date": "2019.10.31", "title": "На Архангелова Задушница водачите на МПС в Благоевград могат да паркират и в парк „Македония“"}
{"url": "http://www.focus-news.net/news/2019/10/31/2714565/aktsenti-v-predavaneto-ekologichen-rezonans-na-radio-fokus.html", "text": "Отбелязваме Международния ден на Черно море, който е олицетворение на ангажимента на правителствата от региона за сериозни действия и реални резултати в усилията по възстановяването и опазването на морето. Празник на много хора, които отделят от своето време и енергия, за да помогнат в опазването на околната среда. Защо отбелязваме Международния ден на Черно море на 31 октомври? Кои държави си сътрудничат в Стратегическия план за Черно море? Гост в предаването  „Екологичен резонанс“  на  Радио „Фокус“  ще бъде Мирослава Робинсън, началник отдел „Опазване на морските води и акватории“ в Басейнова дирекция „Черноморски район“. \r\nНяколко пожара избухнаха тази седмица, някои от които в Рила. За щетите от пожара в Национален парк „Рила”, причините и превенцията ще говорим във втората част на предаването с Красимир Андонов, директор на Дирекция „Национален парк Рила“. \r\n \r\n Тези и още екологични сюжети, новини и събития – в предаването „Екологичен резонанс“ на Радио „Фокус“ от 13:00 до 14:00 часа, с водещ Йоланда Пелова.", "date": "2019.10.31", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/10/31/2714563/42-godishen-mazh-e-hvanat-ot-sluzhiteli-na-zonalno-zhandarmeriysko-upravlenie-montana-i-uchastak-boychinovtsi-da-shofira-s-344-promila-alkohol-v-selo-gromshin.html", "text": "Около 22.10 ч. на 30 октомври 2019 г. на територията на село Громшин служители на Зонално жандармерийско управление - Монтана съвместно със служител на Участък - Бойчиновци са спрели за проверка лек автомобил \"Опел Вектра\" с монтанска регистрация, управляван от 42-годишен мъж от село Лехчево. Това съобщиха от пресцентъра на  ОДМВР - Монтана . При извършената проба с алкотест е установена концентрация от 3.44 промила алкохол в издишания от водача въздух. На нарушителя е съставен акт и издаден талон за медицинско изследване. Той отказва кръвна проба, като заявява, че е съгласен с отчетеното от дрегера. По случая е образувано бързо производство в Районно управление на МВР - Монтана.", "date": "2019.10.31", "title": "42-годишен мъж е хванат от служители на Зонално жандармерийско управление - Монтана и Участък - Бойчиновци да шофира с  3.44 промила алкохол в село Громшин"}
{"url": "http://www.focus-news.net/news/2019/10/31/2714558/zapochna-preskonferentsiyata-po-otkrivane-na-kampaniyata-aktsiya-zima-2019-v-gdnp-v-stolitsata.html", "text": "Започна пресконференцията по откриване на кампанията акция „Зима“ 2019 в сградата на Главна дирекция „Национална полиция“ в столицата, предаде репортер на  Агенция „Фокус“ . На пресконференцията присъстват началникът на отдел „Пътна полиция“ при Главна дирекция „Национална полиция“ комисар Любомир Костадинов, председателят на Съюза на българските автомобилисти (СБА) инж. Емил Панчев, представители на Българския Червен кръст, Изпълнителна агенция „Автомобилна администрация“, Агенция „Пътна инфраструктура“ и Държавна агенция \"Безопасност на движението по пътищата\". Инж. Емил Танчев започна с приветствени думи към присъстващите. \r\nИ тази година акция „Зима“ ще бъде проведена на три етапа – първият за безопасност на пътни превозни средства като велосипеди, такива с животинска тяга, както и мерки за безопасност на водачите. \r\nЗорница КОСТАДИНОВА", "date": "2019.10.31", "title": "Започна пресконференцията по откриване на кампанията акция „Зима“ 2019 в ГДНП в столицата"}
{"url": "http://www.focus-news.net/news/2019/10/31/2714562/institutsiite-dokladvaha-na-oblastniya-upravitel-na-pernik-za-sazdadenata-organizatsiya-i-gotovnostta-za-deystvie-pri-zimna-obstanovka.html", "text": "Областният управител Ирена Соколова свика заседание на Областния щаб за изпълнение на областния план за защита при бедствия. Това съобщиха от пресцентъра на  Областна администрация - Перник . В него участие взеха и временно изпълняващите длъжността кметове на шестте общини в региона.  \r\nВсяко едно от представените ведомства докладва етапа на подготовката си за зимния сезон 2019 - 2020 г. и взетите превантивни мерки за осигуряване на нормалното функциониране на пътната инфраструктура, снабдяването и услугите за населението. Заседанието е и във връзка със Заповед №Р-130/16.10.2019 г. на Министър-председателя за подготовката на страната за предстоящия сезон.  \r\nДиректорът на Областно пътно управление Петър Басмаджиев, уведоми че за зимното поддържане на републиканската пътна мрежа и участъкът от автомагистрала „Струма” на територията на региона, има сключени договори за извършване на снегопочистване. В момента се проверяват пътноподдържащите фирми за наличие на техника и инертни материали. От началото на следващия месец ще се въведе дежурство. Областно пътно управление поддържа 574 км., от които 39 км. автомагистрала и 535 км. – I-ви, II-ри и III-ти клас пътища. За поддържането на всички тях са определени 9 опорни пункта, където са позиционирани техника и инертни материали. Републиканската пътна мрежа ще бъде почиствана от фирма ДЗЗД ЗМБГ КОНСТРАКШЪН, която разполага със 700 т сол и 2400 т фракция. Автомагистрала „Струма” ще се поддържа от „Автомагистрали” ЕАД с налично количество инертни материали, съответно 2500 т сол и 5 т химия.  \r\nВсички общински администрации докладваха, че са сключени договори за зимно поддържане на общинската и уличната пътна мрежа в населените места. Подсигурена е техника и материали, с които ще се третира пътната настилка при снеговалеж, както следва:  \r\nОбщина Перник – Четвъртокласна пътна мрежа, разделена на три района:  \r\n- I район ще се обслужва от фирма „Инфракорект строй” ЕООД, разполагаща до момента с 30 т сол и 200 т пясък;  \r\n- II район ще се обслужва от фирма „ДЛВ” ЕООД, разполагаща до момента с 400 т пясък и 200 т сол;  \r\n- III район ще се обслужва от фирма „АБС Инженеринг” ЕООД, разполагаща до момента с 300 т пясък и 30 т сол;  \r\nОбщина Радомир ще се поддържа от фирмите, както следва:  \r\n- “ВИВА – Метал” ЕООД ще поддържа градската част и разполага до момента с 300 т пясък и 250 т сол.  \r\n- Четвъртокласната общинска пътна мрежа ще се поддържа от фирма “Инфакорект строй” ЕООД, която разполага с 100 т пясък и около 30 т сол.    \r\nОбщина Брезник ще се поддържа от фирмите, както следва:  \r\n- Градската част ще се почиства със средства и техника на самата община. Тя разполага до момента с 50 т пясък и сол (фракция).  \r\n- Четвъртокласната общинска пътна мрежа ще се поддържа от фирма “Нивел Строй” ЕООД, която разполага със 100 т пясък и сол (фракция).    \r\nОбщина Земен ще се поддържа от фирмите, както следва:  \r\n- “НИК Индъстри” ООД ще поддържа градската част и разполага до момента с 100 т пясък и 25 т луга, която ще бъде доставена.  \r\n- Четвъртокласната общинска пътна мрежа ще се поддържа от фирма “Давест ЛТД” ЕООД, която разполага с 30 т пясък и 0,5 т луга.    \r\nОбщина Ковачевци ще се поддържа от общинската фирма “Ковачевци 2016” ЕООД. Тя разполага на склад с 42 т солни разтвори.    \r\nОбщина Трън ще се поддържа от фирма “Румасия 2005” ЕООД. Тя разполага на склад с 200 т пясък и 15 т сол.   \r\nОсигурено е отоплението на общинските училища, детски градини и здравни заведения. Създадена е организация за осигуряване на стоки от първа необходимост, най-вече в отдалечени и труднодостъпни селища. Актуализирани са съставите на общинските щабове за координиране на спасителни и неотложни-възстановителни работи при зимни условия.   \r\nПредсетавителят на ОДМВР – Перник комисар Васил Василев информира, че ще бъдат засилени проверките за готовността на превозните средства за движение при зимни условия. Изготвени са планове за зимно поддържане на автомагистрала „Струма” за участъка на територията на областта, както и на републиканската и общинските улични мрежи. Снегопочистващите фирми са организирали 24-часово дежурство в девет опорни пункта, което ще започне от 1 ноември 2019 г.  \r\nРосен Марков – Началник на сектор от Регионалната дирекция „Пожарна безопасност и защита на населението”, докладва за пълната готовност на служителите й за подпомагане на общините при възникнала необходимост. Работи се по предварително изготвен план за защита при бедствия в частта му за снегонавяване и обледяване. Териториалната дирекция разполага с необходимата техника и екипи, които извършват денонощно дежурство.    \r\nПодполковник Димитър Матев от Военно окръжие – Перник изрази своята готовност структурата му да окаже помощ при необходимост от поискване на високопроходима техника и личен състав от Военния център - София.    \r\nПредставителят на Регионална здравна инспекция д-р Стела Димитрова, уведоми областния управител, че са изготвени списъци на болните от областта, нуждаещи се от хемодиализа, като информацията е предадена на кметовете на общините и отговорните институции.    \r\nОт Регионалния център за спешна медицинска помощ увериха, че медицинските екипи и автомобили са в готовност за оказване на помощ при усложнена зимна обстановка.  \r\nДиректорът на Областния съвет на БЧК Перник Наталия Минева, уточни, че разполагат с актуализиран План за защита при бедствия и склад с топли дрехи, одеала, храни и стоки от първа необходимост при оказване помощ на бедстващи хора.  \r\nПредставителят на ВиК дружеството Йоан Калчев уведоми за готовността за нормална работа на съоръженията в зимни условия. В дружеството са изпълнени мероприятия относно техническото и експлоатационното състояние на язовир “Студена”. До 4 ноември 2019 г. предстои сключването на договори с две фирми, които ще извършват дейности по снегопочистване на довеждащите пътища до хидротехническите съоръжения на фирмата. На 24 октомври 2019 г. е приключило почистването и зазимяването на Витошките водохващания, намиращи се на територията на Природен парк “Витоша”.  \r\nГабриела Стоева от РУО – Перник предостави информация, че учебните им заведения са осигурени с отопление, транспорт на учениците и медицинско осигуряване.  \r\nИнж. Петър Нецов, заяви че “ЧЕЗ Разпределение” България АД е извършил есенно-зимна подготовка на съоръженията си на територията на област Перник. Те са приведени за работи при зимни условия. Оборудвани са всички аварийни екипи с инструменти и материали за отстраняване на аварии. При национални празници и прогнози за усложнена метеорологична обстановка, тези екипи се удвояват.  \r\nОт представената информация от кметовете на Перник, Радомир, Брезник, Земен, Трън и Ковачевци, както и от членовете на Областния щаб, стана ясно, че са взети всички необходими мерки според техните правомощия и ресурси за реакция при зимни условия. Относно подготовката за предстоящия сезон, областният управител Ирена Соколова изиска докладите им, които ще бъде обобщени и изпратени в Дирекция “Анализ и политики” към МВР.", "date": "2019.10.31", "title": "Институциите докладваха на областния управител на Перник за създадената организация и готовността за действие при зимна обстановка"}
{"url": "http://www.focus-news.net/news/2019/10/31/2714567/tematichni-dni-posveteni-na-zdravoslovnoto-hranene-shte-se-provedat-v-detskite-gradini-v-burgas.html", "text": "Тематични дни, посветени на здравословното хранене, с мотото „Вкусна есен“ ще се проведат във всички детски градини. Това съобщиха от пресцентъра на  Община Бургас . Кампанията е част от програмата за здравословно хранене на Общината. Проявите ще се проведат в периода от 4 ноември 2019 до 8 ноември 2019 г. във всяко детско заведение на територията на общината. Всеки ден темата ще е различна. Програмата по дни предвижда на 4 ноември - есенни плодове; на 5 ноември - есенни зеленчуци; на 6 ноември - тиквата - вкусна и полезна; на 7 ноември - етикет при сервиране; на 8 ноември - Празник \"Здрави и силни\". \r\nДецата ще се запознават с есенното изобилие от плодове и зеленчуци, храни полезни и необходими за здравословен и балансиран начин на живот на нашите деца. Единият ден е посветен на ĸaĸъв eтиĸeт нa мacaтa тpябвa дa cпaзвaт, кaĸ дa пocтaвят пpaвилнo пpибopи, пocyдa, ĸaĸ дa ги изпoлзвaт и подредят. Дa пoзнaвaт от малки пpaвилaтa зa eтиĸeт и култура на хранене, като пpaвилнoто пoдpeждaнe e нeoбxoдимo yмeниe, ĸoeтo децата от малки трябва дa ycвoят. Храната се възприема цялостно чрез сетивата. Когато храната изглежда вкусна и е красиво подредена в чинията ни, тя ни кани да я опитаме. Зле изглеждащото ястие, дори да е вкусно, ни отказва. Така се създават вкус, навици, култура на хранене и се предават важни умения на децата. Последният ден от седмицата е спортен празник организиран за всички деца в детската градина.", "date": "2019.10.31", "title": "Тематични дни, посветени на здравословното хранене, ще се проведат в детските градини в Бургас"}
{"url": "http://www.focus-news.net/news/2019/10/31/2714568/su-ivan-vazov-v-pomorie-shte-otbelezhi-svoya-140-godishen-yubiley.html", "text": "В навечерието на 1 ноември – Ден на българските будители, СУ „Иван Вазов” в Поморие ще отбележи своя 140-годишен юбилей. Това съобщиха от пресцентъра на  Общината . Тържествен концерт под надслов „140 години просвещение” ще се проведе от 17.30 ч., в залата на Народно читалище „Просвета 1888 г.”. \r\nРъководството и педагогическият екип на училището са подготвили богата празнична програма. На значимото събитие са поканени десетки официални гости и повече от 140 бивши преподаватели в учебното заведение. Сред поканените е и познатата на редица поколения  учителка по география г-жа Нинова, която в момента е на впечатляващите 100 години.", "date": "2019.10.31", "title": "СУ “Иван Вазов” в Поморие ще отбележи своя 140-годишен юбилей"}
{"url": "http://www.focus-news.net/news/2019/10/31/2714566/ministerstvoto-na-otbranata-na-kitay-nyama-voenen-sayuz-mezhdu-pekin-i-moskva.html", "text": "Стратегическото партньорство между Русия и Китай не е насочено срещу трети страни и не е военен съюз. Това заяви на брифинг официалният представител на китайското министерство на отбраната старши полковник У Цан в отговор на въпрос за възможно формиране на алианс между Пекин и Москва, предава  ТАСС. \r\n„Отношенията между Русия и Китай са всеобхватно стратегическо партньорство и координация в новата епоха, които не са насочени срещу трети страни и не са съюз“, заяви представителят на китайското военно ведомство. \r\nТой подчерта, че сътрудничеството между Пекин и Москва е „пример за новия модел на международните отношения, включващи взаимно уважение, равноправие и взаимоизгодно сътрудничество“. „Това категорично се различава от съюзите, в които се намират някои други страни“, добави У Цан. \r\n \r\nПревод и редакция:", "date": "2019.10.31", "title": "Министерството на отбраната на Китай: Няма военен съюз между Пекин и Москва"}
{"url": "http://www.focus-news.net/news/2019/10/31/2714564/inspektsiya-po-truda-v-kardzhali-e-izdala-167-nakazatelni-postanovleniya-ot-nachaloto-na-godinata.html", "text": "Инспекция по труда в Кърджали е издала 167 наказателни постановления от началото на годината за 210 150 лв., които са влезли в сила. Това съобщи директорът на Инспекцията по труда в Кърджали Ангелина Бабунска за медиите, предаде кореспондент на  Радио „Фокус“ . Периодът е за девет месеца - от началото на годината до месец септември включително. Държавна инспекция по труда Кърджали e извършила 969 проверки, от които 103 на строителни обекти и 83 на земеделски производители. Установени са 5618 нарушения: по спазване изискванията за здравословни и безопасни условия на труд – 3269; по спазване на трудовите норми – 2342; по спазване на разпоредбите на Закона за народното здраве 4; и 3 броя по Закона за държавния служител. 5522 принудителни административни мерки са били наложени на работодатели, осъществен е бил също така контрол за изпълнение в определените срокове на тези предписания. Изпълнени са били 60% от тях, като 8 предписания не са изпълнени. За това на работодателите има съставени актове за административно нарушение. От общо проверени 689 предприятия, 107 са били за първи път, а от наетите лица в тези предприятия застраховка за трудова злополука имат само 31%  Потърсена е административна отговорност от работодателите, като са били съставени 123 за нарушение на трудовото законодателство, от тях 56 за работа без трудови договори, 5 бр. за  нарушение на работното време - за липса на междудневна и седмична почивка, 24 за заплащане на труд и допълнителни възнаграждения, 5 за закрила на непълнолетни за работа без разрешение от инспекцията, 7 за нарушения при командировки и др. През месец септември на тази година Инспекцията по труда също е издала разрешение за работа на непълнолетни до 18 години за сервитьори, продавачи и бармани, като има един случай на работило непълнолетно лице без разрешение. Продължават проверките по Закона за хора с увреждания. Седем предприятия са били проверени досега, като работодателите са задължени да наемат персонал за създадени тази година предприятия през 2020 година. Инспекцията по труда в Кърджали е поискала от работодателите да представят информация за изпълнение на това предписание на закона. Събрана досега информация има за над 70 работодатели, наели работници за изпълнение на този закон, като нарушения при тях не са установени. \r\nДарина ДЕЕНИЧИНА", "date": "2019.10.31", "title": "Инспекция по труда в Кърджали е издала 167 наказателни постановления от началото на годината"}
{"url": "http://www.focus-news.net/news/2019/10/31/2714561/160-kg-tyutyun-bez-banderol-e-otkrit-pri-proverka-na-lek-avtomobil-v-selo-krapchene-v-oblast-montana.html", "text": "Около 08.30 ч. на 30 октомври 2019 г. в село Крапчене е спрян за проверка лек автомобил „Ауди А4” с монтанска регистрация, управляван от 48-годишен мъж от областния град, като в колата пътувала и 46-годишната му съпруга. Това съобщиха от  ОДМВР-Монтана . При извършеното претърсване от автомобила са намерени и иззети 16 черни найлонови чувала, съдържащи ситно нарязан тютюн без български акцизен бандерол с общо тегло около 160 кг. При последвалото претърсване в обитавания от двамата имот в областния град са открити 1.2 ситно нарязан тютюн без български акцизен бандерол и 2 електронни везни. Двамата са задържани за 24 часа. По случая е образувано досъдебно производство.", "date": "2019.10.31", "title": "160 кг тютюн без бандерол е открит при проверка на лек автомобил в село Крапчене в област Монтана"}
{"url": "http://www.focus-news.net/news/2019/10/31/2714571/varhovniyat-administrativen-sad-othvarli-zhalbata-na-rumyana-chenalova-protiv-reshenieto-na-vss-za-otstranyavaneto--ot-dlazhnost.html", "text": "Тричленен състав на Върховния административен съд отхвърли жалбата на Румяна Ченалова против решението по т. 5 от Протокол № 57 от заседание на Висшия съдебен съвет от 19 ноември 2015 г., с което ѝ е наложено дисциплинарно наказание освобождаване от длъжност. Това съобщиха от пресцентъра на  Съда . \r\nСпоред върховните съдии от тричленния състав оспореното решение на ВСС е  постановено от материално компетентен орган, спазени са критериите по чл. 309 от Закона за съдебната власт, мотивирано е изчерпателно, подробно са изложени фактическите и правни основания за постановяването му. Решението е взето при наличие на необходимия кворум и с изискуемо мнозинство, поради което жалбата следва да бъде отхвърлена.  \r\nРешението по административно дело 11359 от 2018 г. подлежи на обжалване пред петчленен състав на ВАС.", "date": "2019.10.31", "title": "Върховният административен съд отхвърли жалбата на Румяна Ченалова против решението на ВСС за отстраняването ѝ от длъжност"}
{"url": "http://www.focus-news.net/news/2019/10/31/2714569/bezplatna-prozhektsiya-na-dokumentalniya-film-35-veka-sled-argonavtite-shte-bade-predstavena-v-arheologicheskiya-muzey-vav-varna.html", "text": "Безплатна прожекция на документалния филм „35 века след аргонавтите“ е организирана от Археологическия музей във Варна. Това съобщи за  Радио „Фокус“ – Варна  Теодор Роков от музея. Прожекцията ще проведе от 18.00 часа в залата на Учебния музей. Теодор Роков добави, че се използва Международният ден на Черно море, за да бъдат организирани от Археологическия музей всякакви мероприятия, свързани с Черно море. В регионален исторически музей – Варна ще бъдат отбелязани 35 години от морската експедиция „Аргонавтика“, а събитието е посветено на един от участниците - проф. Михаил Лазаров, който е сред доайените на подводната археология и морската история в България. Експедицията е плаване със съвременна яхта „Аврора“ по част от маршрута на аргонавтите – от Варна до грузинското пристанище Поти и обратно. По думи на Теодор Роков интересното при това плаване е срещата на българския екипаж в Грузия, с екипажа на големият пътешественик Тим Северин, който по същото време строи в Гърция копие на легендарния кораб „Арго“, като с него извършва плаване по същия маршрут. „Наистина е било много интересно и съм сигурен, че си заслужава да се посети от варненци. А с любезното съдействие на организатора на експедицията Теордор Троев ми предостави копие от филма, с единствената молба прожекцията да бъде безплатна, за да може да достигне до повече хора“, добави специалистът. \r\nТеодор Роков добави, че маршрутът на експедицията е избран, защото и митът за аргонавтите е изключително интересен. Той разясни, че легендата е част от Цикъла с древногръцки митове.  Според всички археолози и изследователи митът за аргонавтите описва момента, в който за първи път кораб от Средиземно море е навлязъл във водите на Черно море. „Дали това е било действителна случка или просто един красив мит, все още никой не може да каже със сигурност. Предполага се, че този вероятен морски поход е бил извършен едно поколение преди Троянската война, тъй като в екипажа на аргонавтите е участвал бащата на Одисей“, разказа Роков. За самите аргонавти той посочи, че това са 50-те най-големи герои на Древна Елада, събрани в един екипаж, като целта им е била да достигнат бреговете на Царство Колхида (днешна Грузия). Техният водач Язон е трябвало да донесе руното на златния овен, като по този начин да си възвърне царската власт, която му е била отнета от неговия чичо. „Това е една класическа древногръцка легенда, която характерно за техните епоси завършва доста трагично за всички участници в тази експедиция. Въпреки че историята е мит, тя звучи и до днес много достоверно и вдъхновява много мореплаватели, археолози, историци, режисьори и сценаристи. Затова ние решихме, че е хубав повод да излъчим точно такъв филм, с който да си помечтаем за морски пътешествия и приключения“, каза в заключение Теодор Роков. \r\nДесислава ВАСИЛЕВА", "date": "2019.10.31", "title": "Безплатна прожекция на документалния филм „35 века след аргонавтите“ ще бъде представена в Археологическия музей във Варна"}
{"url": "http://www.focus-news.net/news/2019/10/31/2714574/trima-mazhe-sa-zadarzhani-v-burgas-za-krazhba-na-blizo-edin-ton-dizelovo-gorivo-ot-vlakovi-kompozitsii.html", "text": "Трима мъже са задържани в Бургас за кражба на близо един тон дизелово гориво от влакови композиции. Това съобщиха от  ОДМВР - Бургас . Близо един тон гориво, разпределено в пластмасови туби с различна вместимост, е установено от служители на отдел „Криминална полиция” при ОДМВР – Бургас със съдействието на Специализираните полицейски сили. Горивото е превозвано с три леки автомобила, управлявани от служители на БДЖ, които системно го отнемали от цистерни, превозвани с различни влакови композиции. Задържани за срок от 24 часа са двама айтозлии и мъж от с. Кликач. \r\nПри извършените процесуално-следствени действия - претърсване в жилищата на задържаните, са намерени и иззети множество туби с различна вместимост, съдържащи още близо тон и половина дизелово гориво. Констатирано е, че същото е продавано на занижени цени на черния пазар.  \r\nСлужителите от отдел „Криминална полиция” при ОДМВР – Бургас са изчистили в детайли и схемата за извършваните системни кражби – тримата мъже, в качеството си на длъжностни лица по време на работните си смени имали достъп до композираните на гара „Дружба” и гара „Нова” влакови композиции, превозващи дизелово гориво. По този начин, чрез източване директно от цистерните мъжете системно извършвали кражби, превозвайки откраднатите количества с леките си автомобили, след края на работната смяна. Задържани са непосредствено след извършване на поредната кражба в района на пътя „ЛУКОЙЛ”  - пътен възел „Джъмбо”. \r\nОткритите количества дизелово гориво са иззети по надлежен ред. Работата по цялостно документиране на престъпната дейност на тримата мъже продължава от служители на Второ Районно управление – Бургас и ОДМВР – Бургас.", "date": "2019.10.31", "title": "Трима мъже са задържани в Бургас за кражба на близо един тон дизелово гориво от влакови композиции"}
{"url": "http://www.focus-news.net/news/2019/10/31/2714575/ministar-danail-kirilov-za-2020-ministerstvoto-na-pravosadieto-shte-poluchi-s-okolo-26-miliona-po-visok-byudzhet.html", "text": "За 2020 Министерството на правосъдието ще получи с около 26 милиона по-висок бюджет. Това каза министърът на правосъдието Данаил Кирилов на брифинг в Министерски съвет, предаде репортер на  Агенция „Фокус“ . Кирилов посочи, че 200 нови щатни бройки в ГД „Изпълнение на наказанията“ и ГД „Охрана“ струват около 7 милиона. В отговор на журналистически въпрос дали, ако не беше обявена готовност за протестни действия от страна на синдикатите в бранша, Кирилов отговори, че съществува  непрекъснат и добросъвестен диалог със синдикатите. „Не бих искал да оставям отговора на въпроса на тази плоскост. Смятам, че синдикатите имат основанията да имат претенции, въпросът е до каква степен тези претенции би могло  да бъдат обезпечени от държавния бюджет“, добави още Данаил Кирилов. Той допълни, че общият дефицит, който би следвало да бъде компенсиран, е около 1 600 бройки, а спешният – около 676 бройки.  \r\nТеодора ПАВЛОВА", "date": "2019.10.31", "title": "Министър Данаил Кирилов: За 2020 Министерството на правосъдието ще получи с около 26 милиона по-висок бюджет"}
{"url": "http://www.focus-news.net/news/2019/10/31/2714570/st-komisar-nikolay-dimov-odmvr-smolyan-tselta-na-aktsiya-zima-e-avtomobilite-i-vodachite-da-badat-podgotveni-za-zimnite-usloviya.html", "text": "От утре, 1 ноември на територията на област Смолян и в цялата страна ще се проведе акция „Зима“. Това каза за   Радио „Фокус“ – Смолян   ст. комисар Николай Димов – директор на Областна дирекция на МВР – Смолян. Тя ще се проведе в няколко етапа и ще бъде насочена както към пешеходците, така и към автомобилисти. „Целта е автомобилите и водачите да бъдат подготвени за експлоатация на автомобилите при зимни условия. Първо ще се извършва превантивен контрол за гуми, светлини и други, които имат отношение към зимната експлоатация на автомобила. Така че, от утре до края на месец ноември в цялата страна ще се проведе акция „Зима“, поясни ст. комисар Димов.  \r\nТой допълни, че през зимния период пешеходците трябва да спазват правилата за безопасно движение, пресичане на определените за целта места, като предстои и обявяване в средствата за масова информация на препоръките за полицията, които включват и препоръки за тъмните дрехи. „Ние не можем да задължим пешеходците да носят светлоотразителни жилетки, но ще насочим кампанията към това да се движат по тротоарите и да пресичат на определените за целта места.  \r\nСт. комисар Димов подчерта, че от 15 ноември автомобилите трябва да са със зимни гуми или с такива с дълбочина на протектора не по-малко от 4 мм. „Ще има глоби за нарушителите и ако техническите неизправности на автомобила са много, може да се стигне дори до временно спиране от движение на автомобила до отстраняване на нередностите. Глобите, предвидени в Закона за движение по пътищата за сериозни“, каза още ст. комисар Димов. \r\nНели ГЕРГЬОВСКА", "date": "2019.10.31", "title": "Ст. комисар Николай Димов, ОДМВР – Смолян: Целта на акция „Зима“ е автомобилите и водачите да бъдат подготвени за зимните условия"}
{"url": "http://www.focus-news.net/news/2019/10/31/2714576/vremenno-se-ogranichava-dvizhenieto-po-pat-i-1-montana-vidin-pri-km-100-poradi-paten-intsident.html", "text": "Временно се ограничава движението по път I-1 Монтана – Видин при км 100 поради пътен инцидент. Това съобщиха от пресцентъра на  Агенция \"Пътна инфраструктура\"  (АПИ). \r\nВъведен е обходен маршрут: път III-114 Ружинци – Тополовец – път III-112 Тополовец – Смирненски – Славотин – Доктор Йосифово – Монтана. Шофьорите е необходимо да карат с повишено внимание и съобразена скорост.", "date": "2019.10.31", "title": "Временно се ограничава движението по път I-1 Монтана – Видин при км 100 поради пътен инцидент"}
{"url": "http://www.focus-news.net/news/2019/10/31/2714581/chez-predstavi-proekta-zhivot-za-ptitsite-v-posetitelski-tsentar-na-priroden-park-presina-belene.html", "text": "ЧЕЗ представи проекта ,,Живот за птиците“ в посетителски център на природен парк \"Персина\", Белене, предаде кореспондент на  Радио „Фокус“ . Мария Георгиева, ръководител проект \"Живот за птиците на ЧЕЗ“ представи основните дейности по проекта. \"Инициативата е естествено продължение на дейностите на дружеството по отношение на опазване на околната среда.  Проектът се изпълнява в партньорство с Българско дружество за защита на птиците“, каза Мария Георгиева. Тя подчерта, че се извършват теренни проучвания, за да се установят най-рисковите за птиците райони и районът на Белене е подходящ за това.  \"Целим обезопасяване на електропроводите за птиците.  Предотвратяват се пожари и прекъсвания на електрозахранването и се намалява броя на прекъсванията на електрозахранването\", каза още Мария Георгиева. Тя допълни, че проектът се изпълнява на  лицензионната територия на дружеството,  очаква се  да приключи през месец декември 2022 г. и включва разработване на стандарт за електрически стълбове, безопасни за птиците.  \r\nВиолета КРЪСТЕВА", "date": "2019.10.31", "title": "ЧЕЗ представи проекта ,,Живот за птиците“ в посетителски център на природен парк ,,Пресина“, Белене"}
{"url": "http://www.focus-news.net/news/2019/10/31/2714573/ministar-danail-kirilov-ministerstvo-na-pravosadieto-shte-zapochne-rabota-po-otkrivane-na-200-novi-shtatni-broyki-v-gd-izpalnenie-na-nakazaniyata-i-gd-ohrana.html", "text": "Премиерът разпореди във връзка с обявената стачна готовност на синдиката на служителите в затворите Министерство на правосъдието да започне подготовката, организацията и работата по разкриване на 200 нови щатни бройки, които да бъдат в щатното разписание на ГД „Изпълнение на наказанията“ и ГД „Охрана“. Това каза министърът на правосъдието Данаил Кирилов на брифинг в Министерски съвет, предаде репортер на  Агенция „Фокус“ . „Смятам, че с това разпореждане на министър-председателя синдикатите в този бранш ще получат удовлетворение на всички техни искания като припомням, че досега са удовлетворени исканията им за увеличение с 10% на възнагражденията, включително и всички искания, които касаят осигуряване на по-добър регламент в законодателството във връзка с техните условия на труд“, добави още министърът.  \r\nТеодора ПАВЛОВА", "date": "2019.10.31", "title": "Министър Данаил Кирилов: Министерство на правосъдието ще започне работа по откриване на 200 нови щатни бройки в ГД „Изпълнение на наказанията“ и ГД „Охрана“"}
{"url": "http://www.focus-news.net/news/2019/10/31/2714572/mariya-boteva-gdnp-rezultatite-ot-aktsiya-zima-pokazvat-che-prez-izminaliya-zimen-sezon-sa-zaginali-221-dushi-a-ranenite-sa-2318.html", "text": "Резултатите от акция „Зима“ показват, че през изминалия зимен сезон от 1 ноември до 31 март 2018 г. са се случили 2318 пътнотранспортни произшествия, при които са загинали 221 души, а ранените са 2909. Това каза на брифинг инспектор Мария Ботева от Главна дирекция „Национална полиция“, предаде репортер на  Агенция „Фокус“ . През същия период са съставени над  247 000 фиша. Средно на месец са издавани над 49 000 фиша.  \r\nПо време на акция „Зима 2019“ през ноември 2018 г. са проведени 639 специализирани акции на „Пътна полиция“ срещу 548 през 2017 г. Направени са общо 53 659 проверки. За периода са констатирани 3 747 нарушения по време на спецакциите. Взети са повече от 15 000 мерки - актове, глоби, спиране от движение на автомобили и др.  \r\nЗорница КОСТАДИНОВА", "date": "2019.10.31", "title": "Мария Ботева, ГДНП: Резултатите от акция „Зима“ показват, че през изминалия зимен сезон са загинали 221 души, а ранените са 2318"}
{"url": "http://www.focus-news.net/news/2019/10/31/2714579/ministar-danail-kirilov-kategorichno-podkrepyam-varianta-na-ministerski-savet-za-byudzhet-na-vss.html", "text": "Категорично подкрепям вариантa на Министерски съвет за бюджет на ВСС. Това каза министърът на правосъдието Данаил Кирилов на брифинг в Министерски съвет, предаде репортер на  Агенция „Фокус“ . Министърът посочи, че разбира основанията на исканията на ВСС, чийто Пленум отхвърли проекта на бюджет на съдебната власт за 2020 година с мотив, че близо с 90 млн. лева се разминава виждането на кадровиците с това на финансовото министерство. „Смятам, че досега правителството и държавният бюджет е показвал старание в максимална степен да покрив и обезпечи всички необходими дейности, свързани с осъществяване на съдебната реформа и с промените, които се извършват вътре в системата на съдебната власт. Има възможност за оптимизиране на структурите в съдебната система. Знаете, че там предстои установяването на новата съдебна карта на районите, продължават дебатите. Във ВСС има конкретни виждания за оптимизиране на отделни разходи“, добави министърът. Кирилов даде пример със завършването на проекта за видеоконферентни връзки. „Това би следвало в голяма степен да намали част от разходите, които се осъществяват в цялата система“, посочи той. Министърът на правосъдието посочи като възможен вариант ВСС да прави предложения за бюджет на съдебната система и допълни, че това е изцяло в правата им. „От своя страна изпълнителната власт също има такава възможност, в Народното събрание и двете предложения се обсъждат, независимо едно от друго и законодателният орган финално взима решение за това кой от двата варианта ще бъде подкрепен“, допълни още той.  \r\nТеодора ПАВЛОВА", "date": "2019.10.31", "title": "Министър Данаил Кирилов: Категорично подкрепям вариантa на Министерски съвет за бюджет на ВСС"}
{"url": "http://www.focus-news.net/news/2019/10/31/2714578/matyu-palmar-patyat-na-severna-makedoniya-kam-nato-e-chist-podkrepyame-skopie-i-za-es.html", "text": "САЩ са приятел и партньор на Северна Македония и остават посветени на подобряването на отношенията със страната и нейната европейска интеграция, в която са включени и двата процеса – членството в НАТО и Европейския съюз. Това е посланието, което спеицалният представител на Вашингтон за Западните Балани Матю Палмър е изпратил на срещите си с президента на Македония Стево Пендаровски, министъра на външните работи Никола Димитров, министъра на отбраната Радмила Шекеринска, лидера на основната опозиционна партия ВМРО-ДПМНЕ и премиера Зоран Заев, предава македонският  \"Фокус\" . \r\n„Посланието е, че САЩ е партньор и приятел на Северна Македония, ние сме посветени на това по отношение на Северна Македония и нейната европейска интеграция, която включва и НАТО, и ЕС. Пътят на Северна Македония към НАТО е чист...“, заяви Палмър в изявлението си пред сградата на правителството, където се срещна с министър-председателя. \r\nПалмър подчерта, че по време на посещението му е потвърдена перспективата за европейското членство на Македония. \r\n„Изяснихме това тук, в Скопие, ще го изясним и с нашите европейски партньори“, заяви Палмър, като припомни, че е имал среща и с посланиците на САЩ в страните от Югоизточна Европа, на която са споделени перспективите за бъдещото развитие на региона. \r\nПалмър добави, че е изразил задоволството си от ратификацията на Протокола за присъединяване на Македония към НАТО от Сената на САЩ и посочи, че Вашингтон очаква с нетърпение страната да стане 30-тата членка на Алианса. \r\nЩо се касае до Преспанския договор, дипломатът подчерта, че САЩ продължават да го подкрепят и че той е важен за стабилността и сигурността на целия регион. \r\n \r\nПревод и редакция:", "date": "2019.10.31", "title": "Матю Палмър: Пътят на Северна Македония към НАТО е чист, подкрепяме Скопие и за ЕС"}
{"url": "http://www.focus-news.net/news/2019/10/31/2714584/obshtinata-osiguryava-visokoskorosten-bezplaten-internet-na-klyuchovi-mesta-v-blagoevgrad.html", "text": "Община Благоевград осигурява достъп до високоскоростен безплатен интернет на ключови места в града. Това съобщиха от пресцентъра на  Общината . Сред тях са Градската градина, пл. „Македония“, пл. „Георги Измирлиев“, и градинката пред НАП.  \r\nБлагоевград е сред общините, които първи заявиха участие в Европейската инициатива WiFi4EU, чрез която се осигурява финансирането.  \r\nПроектът WiFi4EU е по инициатива на българския еврокомисар Мария Габриел и е предназначена за граждани и посетители на ЕС, които да имат безплатен достъп до безжичен интернет на обществени места като паркове, площади, обществени сгради.", "date": "2019.10.31", "title": "Общината осигурява високоскоростен безплатен интернет на ключови места в Благоевград"}
{"url": "http://www.focus-news.net/news/2019/10/31/2714585/politsiyata-zapochva-proverki-na-firmite-koito-imat-dogovori-za-zimno-poddarzhane-na-patishtata-v-oblast-varna.html", "text": "В Областната дирекция на МВР във Варна е създадена организация за проверки на фирмите, които имат сключени договори за зимна поддръжка на пътищата в областта. Това съобщи за  Радио „Фокус“ – Варна  гл. инсп. Петко Камбуров, началник на „Пътна полиция“ в града. По думите му и в момента, съвместно със собствениците и администрацията, обслужваща пътната мрежа, са предприети проверки на фирмите, като се инспектира и наличната техника. Тя се реализира по републиканската пътна мрежа и към настоящия момент със срок до утре, 1-ви ноември. „След тази дата започваме проверки по самите общини“, обясни още гл. инсп. Камбуров. По думите му в ОДМВР - Варна е подписан план за своевременно събиране и подаване на информация във връзка с влошени метеорологични условия. Стиковани са действията и начинът на взаимодействие между Областното пътно управление, общините и фирмите. Уточнени са и контролно-пропускателните пунктове, на които ще се осъществява евентуално спиране на движението, както и въвеждането при необходимост на временна организация при влошени метеорологични условия. \r\nДиана СТОЕВА", "date": "2019.10.31", "title": "Полицията започва проверки на фирмите, които имат договори за зимно поддържане на пътищата в област Варна"}
{"url": "http://www.focus-news.net/news/2019/10/31/2714586/sport-favoritite-se-razminaha-na-finalite-na-kupata-na-ligata-v-angliya.html", "text": "Актуалният носител на \"Карабао Къп\" Манчестър Сити гостува на Оксфорд Юнайтед на 1/4-финалите на турнира за Купата на лигата. Лидерът в Премиър лийг Ливърпул пък трябва да гостува на Астън Вила. Интересното е, че двата отбора играят на \"Вила Парк\" тази събота в двубой от 11-ия кръг на шампионата. Другият гранд от Манчестър - Юнайтед, изтегли лесен съперник. Това е четвъртодивизионният Колчестър Юнайтед, който гостува на \"Олд Трафорд\". Последният сблъсък от 1/4-финалите е между Евертън и Лестър.", "date": "2019.10.31", "title": "Спорт: Фаворитите се разминаха на ¼-финалите на Купата на лигата в Англия"}
{"url": "http://www.focus-news.net/news/2019/10/31/2714583/d-r-nadezhda-todorovska-bchk-mnogo-vazhna-chast-ot-podgotovkata-na-avtomobila-za-zimata-e-oborudvanata-aptechka.html", "text": "Искам да алармирам всички да внимават на пътя, защото лошото време не прощава на никого. От Българския червен кръст искаме да напомним, че много важна част от автомобила е аптечката - но оборудваната, не такава само с бинт. Това каза зам. генералният директор на БЧК д-р Надежда Тодоровска, предаде репортер на  Агенция „Фокус“ . „Със захладняването на времето всички функции - и на автомобилите, и на организма, трябва да бъдат пренастроени в нов режим на работа\", посочи Тодоровска. Тя заяви, че БЧК е направил филм, който ще бъде разпространен, в който се напомня какви рискове носи бързото шофиране, придвижването без светлоотразителни жилетки и т.н. По думите ѝ от Българския червен кръст събират средства за децата, пострадали на пътя. „Нека имаме зима без повече жертви“, апелира Тодоровска. \r\nЗорница КОСТАДИНОВА", "date": "2019.10.31", "title": "Д-р Надежда Тодоровска, БЧК: Много важна част от подготовката на автомобила за зимата е оборудваната аптечка"}
{"url": "http://www.focus-news.net/news/2019/10/31/2714582/ministar-danail-kirilov-shte-ima-po-visok-limit-za-razhodite-za-obleklo-na-sluzhitelite-v-zatvorite.html", "text": "В голяма степен имаме напредък във връзка с обезпечаване на по-висок лимит за разходите за закупуване на служебно облекло за служителите в ГД „Изпълнение на наказанията“ и ГД „Охрана“. Това каза министърът на правосъдието Данаил Кирилов на брифинг в Министерски съвет, предаде репортер на  Агенция „Фокус“ . Кирилов добави, че Министерство на правосъдието би могло първоначално да предостави и една част от средствата като дефицит. „Няма да е за сметка на облеклото, а за сметка на всички видове икономии, които бихме могли да осъществим, като се започне от формите на издръжка. Тук не мога да бъда категоричен дали бихме могли от капиталови разходи да спестим, но с всички възможни икономии смятам, че ще постигнем един такъв резултат“, добави още министърът.  \r\nТеодора ПАВЛОВА", "date": "2019.10.31", "title": "Министър Данаил Кирилов: Ще има по-висок лимит за разходите за облекло на служителите в затворите"}
{"url": "http://www.focus-news.net/news/2019/10/31/2714587/okrazhniyat-sad-v-pazardzhik-shte-provede-porednoto-si-zasedanie-po-deloto-sreshtu-14-podsadimi-za-razprostranenie-ideite-na-idil.html", "text": "Окръжният съд в Пазарджик ще проведе поредното си заседание по делото срещу 14 подсъдими за разпространение идеите на терористичната организация „Ислямска държава”. Това съобщи за  Радио „Фокус” – Пазарджик  Маринела Георгиева от администрацията на Съда.  \r\n14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“. Очаква се на днешното заседание да станат ясни резултатите от назначената теологична експертиза. Началото на съдебното заседание е в 13.30 часа, съдия-докладчик е Кристина Пунтева.", "date": "2019.10.31", "title": "Окръжният съд в Пазарджик ще проведе поредното си заседание по делото срещу 14 подсъдими за разпространение идеите на ИДИЛ"}
{"url": "http://www.focus-news.net/news/2019/10/31/2714589/politsiyata-v-targovishte-razsledva-mazh-izvarshval-nezakonni-arheologicheski-razkopki.html", "text": "Полицията в Търговище разследва мъж, извършвал незаконни археологически разкопки. Това съобщиха от  ОДМВР - Търговище . Нарушението е установено при извършена на 30 октомври 2019 г. около 10.30 часа полицейска проверка в землището на с. Буховци в община Търговище. В местността Фисека е проверен 62-годишен мъж от гр. Търговище. Установено е, че същият извършва археологически разкопки без да притежава съответното разрешително за това. Той е извършвал изкопни дейности с помощта на земекопни инструменти и техника. По случая е образувано досъдебно производство по описа на ОДМВР - Търговище.", "date": "2019.10.31", "title": "Полицията в Търговище разследва мъж, извършвал незаконни археологически разкопки"}
{"url": "http://www.focus-news.net/news/2019/10/31/2714580/mestni-izbori-2019-nad-40-000-dushi-shte-mogat-da-glasuvat-za-kmet-v-36-sela-na-teritoriyata-na-oblast-plovdiv-na-balotazhite-v-nedelya-obzor.html", "text": "49 421  души ще могат да гласуват за кмет на кметство на балотажите в неделя, които ще се проведат в общо 36 села на територията на област Пловдив, предаде репортер на  Радио „Фокус“ – Пловдив . В община Марица ще се състои втори тур на местните избори в 5 села. Общо 8901 души от тези населени места ще могат да упражнят правото си на глас. В село Костиево избирателите са 1390, в Труд – 2830, в Калековец – 2075, Скутаре – 1960 и в Манолско Конаре – 646. \r\nВ петте села в община Първомай, в които ще се проведат балотажи, до урните имат право да отидат общо 5270 души. В село Градина избирателите са 1849, в Караджалово – 907, в Брягово – 511, в Искра – 1188 и в село Виница – 815. \r\nВ 9-те села на територията на община Родопи, в които ще се проведе втори тур на местните избори на 3 ноември ще могат да упражнят своя вот общо 17 446 души. В село Белащица – 1559, Брестовица – 2804, Брестник – 1525, Златитрап – 1059, Марково – 2089, Първенец – 2984, Устина – 1952, Храбрино – 551 и в село Цалапица – 2923. \r\nВ единственото село в община Садово, в което ще се проведе балотаж – Милево, избирателите са 657. В село Неделево – единственото село от община Съединение с балотаж – имащите право на глас са 389 души. \r\nВ петте села от община Карлово, където ще се проведе втори тур на местните избори, избирателите са общо 6474, в Бегунци – 446, Васил Левски – 1235,  Иганово – 429, Христо Даново – 1156, в село Розино – 3208. \r\n3127 са избирателите в село Белозем – единственото в община Раковски, в което ще се проведе балотаж. \r\n2028 са избирателите в трите села от община Калояново, в които отново ще избират кмет. В Житница с право на глас са 1279 души, в Долна махала – 322 и в село Песнопой – 427. \r\nВ двете села на територията на община Брезово, в които ще се проведе втори тур на местните избори, с право на глас са 1275 души. В село Чоба – 678 и в село Борец – 597. \r\nОбщо 3854 са избирателите в четирите села в община Асеновград, където ще има балотажи на 3 ноември. В село Златовръх избирателите са 444, в Конуш – 570, в Нареченски бани – 626 и в село Тополово – 2214. \r\nТони МИХАЙЛОВ", "date": "2019.10.31", "title": "Местни избори 2019: Над 40 000 души ще могат да гласуват за кмет в 36 села на територията на област Пловдив на балотажите в неделя (ОБЗОР)"}
{"url": "http://www.focus-news.net/news/2019/10/31/2714588/mazh-ot-gabrovo-e-nameril-i-predal-v-politsiyata-portfeyl-s-dokumenti-i-nyakolko-hilyadi-leva.html", "text": "Жител на града е предал в Районно управление – Габрово изгубен мъжки портфейл, съдържащ лични документи и сума в размер на няколко хиляди лева. Благородната проява се е случила на 29 октомври, съобщават от  Областна дирекция на МВР – Габрово . Собственика на изгубените вещи е установен от служители на полицейското управление, които своевременно са му предали намерените документи и пари. \r\nРъководството на Областна дирекция на МВР – Габрово изказва своята благодарност за проявените хуманност и гражданска доблест.", "date": "2019.10.31", "title": "Мъж от Габрово е намерил и предал в полицията портфейл с документи и няколко хиляди лева"}
{"url": "http://www.focus-news.net/news/2019/10/31/2714577/mestni-izbori-2019-promenen-e-chasat-na-pristigane-na-izbornite-knizha-i-materiali-v-blagoevgrad.html", "text": "Настъпила е промяна в часа на пристигане на изборните книжа и материали в Благоевград, които ще бъдат необходими за провеждането на втория тур на местните избори. Това съобщиха за  Радио „Фокус“ - Пирин  от Областната администрация в Благоевград. Вместо в 14.30 часа те ще бъдат доставени около 13.30 часа до Митническото бюро на ул. \"Покровнишко шосе\". \r\nЛивия НИНОВА", "date": "2019.10.31", "title": "Местни избори 2019: Променен е часът на пристигане на изборните книжа и материали в Благоевград"}
{"url": "http://www.focus-news.net/news/2019/10/31/2714593/gimnaziya-aksakov-v-pazardzhik-e-sred-sertifitsiranite-uchilishta-izbrani-za-dopalnitelen-modul-na-programata-uchilishte-poslanik-na-evropeyskiya-parlament.html", "text": "Гимназия „Аксаков“ в Пазарджик е сред сертифицираните училища, избрани за допълнителен модул на програмата „Училище посланик на Европейския парламент“, съобщиха от  учебното заведение . Училището е сред 20 от сертифицираните училища посланици в Програмата „Училище посланик“. След внимателен преглед на над 50 кандидатури и въз основа на предложените в тях инициативи, Бюрото на Европейския парламент (ЕП) в България избра 20 училища посланици за участие в допълнителния модул. Очаквано сред тях е и пазарджишката гимназия „Иван Сергеевич Аксаков“. \r\nАксаковци са кандидатствали с три инициативи пред Бюрото на Европейския парламент в България, които ще реализират в периода ноември-май, като най – мащабната инициатива ще бъде „Фамиатлон“ под надслова „Споделяме Европа с Вас“. През април те ще организират отново Националната си конференция за училища посланици, но този път темата ще бъде „Европа на зелените градове“, в унисон с европейската година на зелените градове 2020. Традиционно програмата в пазарджишката гимназия ще започне с ученически избори за младши посланици, които ще се проведат до края на месец ноември. \r\nОценката на инициативите и подборът на 20-те училища са направени от представители на Бюрото на ЕП, вземайки под внимание очакваните резултати, обхват, ангажираност на учениците и качество на предложените инициативи. Изборът е окончателен и не подлежи на обжалване. \r\nВ края на месец май 2020 г., всяко от 20-те училища ще гласува за най-добрата инициатива (без право да гласува за себе си), а училището с най-висок резултат ще има възможността отново да изпрати своя група до Страсбург в рамките на програма „Евроскола“ на ЕП. \r\nПрограмата за училища посланици на ЕП е най-мащабната платформа по рода си, която се стреми да насърчава информираността относно Европа и европейската парламентарна демокрация сред младите граждани в целия ЕС, като им предоставя активни знания за Европейския съюз (ЕС) и по-специално - за Европейския парламент. Инициативата се стреми да разясни на младежите в горния курс на обучение техните права като европейски граждани, да ги запознае с работата на техните представители в ЕП, както и да им покаже как те самите биха могли да оказват влияние върху политическия и демократичен живот в Европейския съюз. \r\nПрез учебната 2019/2020 година Програмата за училища посланици на Европейския парламент ще се изпълнява за четвърта поредна година и вече ще обхваща 100 български училища. Благодарение на нея през изминалите 3 години повече от 100 ученици имаха шанса да се докоснат до Европейския парламент в Страсбург и да се превърнат в евродепутати за ден, а десетки български преподаватели получиха нови знания за ЕС и завързаха международни контакти след участието си в международни учителски семинари. \r\nНа 26 октомври 2018 година учениците от ПГ „Иван С. Аксаков“ посетиха Европейския парламент, след като спечелиха наградата на Бюрото в България.", "date": "2019.10.31", "title": "Гимназия „Аксаков“ в Пазарджик е сред сертифицираните училища, избрани за допълнителен модул на програмата „Училище посланик на Европейския парламент“"}
{"url": "http://www.focus-news.net/news/2019/10/31/2714594/politsiyata-proveryava-signal-za-zabravena-ranitsa-v-stolitsata.html", "text": "Полицията проверява сигнал за забравена раница, с неустановено съдържание, на бул. „Дондуков“  и ул. „Георги Бенковски“, предаде репортер на  Агенция „Фокус“ . На мястото има полиция и пожарна. Районът е отцепен.  \r\nТеодора ПАВЛОВА", "date": "2019.10.31", "title": "Полицията проверява сигнал за забравена раница в столицата"}
{"url": "http://www.focus-news.net/news/2019/10/31/2714591/verizhna-katastrofa-mezhdu-tri-tir-a-e-stanala-v-rayona-na-selo-dolna-verenitsa-obshtina-montana-nyama-postradali.html", "text": "В 10.54 часа е получен сигнал за пътен инцидент между тежкотоварни автомобили на път Е-79, в района на село Долна Вереница, община Монтана. Това съобщиха от пресцентъра на  МВР . При пристигането си на местопроизшествието дежурният автопатрул е установил, че е настъпила верижна катастрофа между три ТИР-а. Произшествието е станало при разминаване на два от тях, при което единият е препречил пътното платно. При произшествието няма пострадали. Движението се регулира от екип на \"Пътна полиция\" при ОДМВР-Монтана, като обходният маршрут е по път III-112, през село Доктор Йосифово.", "date": "2019.10.31", "title": "Верижна катастрофа между три ТИР-а е станала в района на село Долна Вереница, община Монтана, няма пострадали"}
{"url": "http://www.focus-news.net/news/2019/10/31/2714595/ot-noemvri-v-dobrich-zapochva-priem-na-zayavleniya-ot-potentsialni-potrebiteli-na-zdravni-i-sotsialni-uslugi-po-proekta-podkrepa-v-doma.html", "text": "От 11 ноември започва прием на заявления от потенциални потребители на здравни и социални услуги по проекта на Община град Добрич „Подкрепа в дома“, предаде кореспондент на  Радио „Фокус” – Варна . Услугите ще се предоставят 1 януари 2020 г. Общината организира информационна среща за представяне на целите и дейностите по този проект. Потенциални потребители са възрастни хора над 65 години, които са в невъзможност от самообслужване, а също и лица с увреждания. Идеята е всички те да бъдат стимулирани и подкрепени, за да бъде преодоляна тяхната социална изолация. Потенциални потребители могат да бъдат лица след оперативна интервенция и след хоспитализация, които се нуждаят от краткосрочно наблюдение и здравни грижи, лица с хронични заболявания, лица, притежаващи експертно решение на ТЕЛК и разбира се лица над 65 години. Услугата „Патронажна грижа“ ще обхване 158 потребители. Насочването за ползване на услугата ще се осъществява от общопрактикуващ лекар, специалисти от извънболничната и болничната медицинска помощ. „Патронажната грижа“ ще се предоставя пряко в дома на потребителите - самостоятелно или комбинирано в рамките на до два часа на ден за срок от една година, считано от месец януари 2020 г. Услугата ще започне с изготвяне на индивидуална оценка от здравни или социални потребности, или това ще бъде комбинирано. В случай на спешна необходимост услугите започват да се предоставят от момента на подаване на заявлението-декларация. Здравно-социалните услуги ще бъдат интегрирани. По утвърдена процедура ще бъде извършен подбор на персонал, който притежава необходимата квалификация. Ще бъде назначен екип за предоставяне на здравно-социалната услуга, съответно медицинска сестра и социален работник. Те ще изготвят графици за посещения в домовете на потребителите, план-графици за самите дейности, ще направят също и индивидуална оценка, както и цялата необходима документация. Управлението на услугата „Патронажна грижа“ и приемът на документи ще се извършват в сградата на общинската администрация в стая 702. Офисът ще бъде ремонтиран, обзаведен и оборудван, съгласно заложените в проекта активи. \r\nЖулиета НИКОЛОВА", "date": "2019.10.31", "title": "От ноември в Добрич започва прием на заявления от потенциални потребители на здравни и социални услуги по проекта „Подкрепа в дома“"}
{"url": "http://www.focus-news.net/news/2019/10/31/2714598/yordanka-chaneva-rayonna-prokuratura-general-toshevo-prichinata-za-smartta-na-9-godishnoto-dete-ot-kardam-na-tozi-etap-ostava-neyasna.html", "text": "Причината за смъртта на 9-годишното дете от Кардам на този етап остава неясна. Това каза за  Радио „Фокус“ – Варна  Йорданка Чанева от Районна прокуратура – Генерал Тошево. Тя добави, че причината за смъртта на детето все още не е ясна, тъй като не са представени заключенията на вещите лица по никоя от назначените в хода на досъдебното производство експертизи. Районният прокурор на Генерал Тошево добави, че не са приобщени към делото резултати от изследванията на храните, иззети от Българската агенция по безопасност на храните. Стана ясно още, че не е представена в материалите по делото до този момент и съдебно-медицинската експертиза от аутопсията на тялото на детето. Тепърва предстои работа по назначената съдебно-химическа експертиза на ВМА-София. Нейната задача е да установи наличие на опасни за здравето вещества, на отрови, недаващи видими изменения по тялото, при наличие на някое отровно вещество в организма – неговия активен компонент, начинът му на въздействие върху човешкото здраве и други задачи.  \r\n„Следва да се има предвид, че наказателното производство е започнато едва на 28 октомври и е необходимо технологично време, дори за транспортиране на пробите за изследвания“, уточни още прокурор Чанева. Тя допълни, че са издадени разпореждания до Дирекция „Социално подпомагане“, Отдел „Закрила на детето“, за предоставяне на прокуратурата на подробен доклад относно работата им със семейството до момента, както и във връзка с конкретния случай. Очаква се до края на деня да бъдат предоставени материалите от дирекцията, както и прокуратурата да бъде уведомена ще бъдат ли предприети мерки от тяхна страна по отношение на децата, които са настанени за изследвания и наблюдение в педиатричното отделение на добричката болница. Според доказателствата ще бъдат формулирани конкретна версия и обвинение по случая.  \r\n„На този етап се събират доказателства за съставомерност на всички възможни престъпления – оставяне на децата в семейството без достатъчна грижа и надзор, като с това е била създадена опасност за здравето им, причиняване на смърт поради немарливо изпълнение на занятие или правно-регламентирана дейности, изготвяне и предлагане на храни и питиета, предназначени за общо ползване по такъв начин, че да съдържат опасни за здравето вещества“, каза в заключение Йорданка Чанева. \r\nДесислава ВАСИЛЕВА", "date": "2019.10.31", "title": "Йорданка Чанева,  Районна прокуратура – Генерал Тошево: Причината за смъртта на 9-годишното дете от Кардам на този етап остава неясна"}
{"url": "http://www.focus-news.net/news/2019/10/31/2714590/mestni-izbori-2019-blizo-400-sluzhiteli-na-mvr-shte-sledyat-za-normalnoto-protichane-na-balotazha-v-oblast-pazardzhik.html", "text": "Близо 400 служители на Министерството на вътрешните работи (МВР) – полицаи и пожарникари ще следят за нормалното протичане на балотажа в област Пазарджик, съобщиха от пресцентъра на  ОДМВР-Пазарджик . Те ще се грижат и за спазването на обществения ред, осигуряването на пожарната безопасност и защитата на населението. Сформирани са оперативни щабове в областната дирекция и районните управления на МВР, както и групи за осъществяване на ефективен информационен обмен с окръжната и районните прокуратури в областта.", "date": "2019.10.31", "title": "Местни избори 2019: Близо 400 служители на МВР ще следят за нормалното протичане на балотажа в област Пазарджик"}
{"url": "http://www.focus-news.net/news/2019/10/31/2714597/riosv-varna-izvarshi-proverka-za-zadimyavane-v-grad-tervel.html", "text": "Експерти от РИОСВ - Варна са извършили съвместна проверка с представител от Община Тервел за наличие на гъст черен дим в района на град Тервел, област Добрич, съобщиха от  РИОСВ . При проверката са установени два възможни източника на замърсяването - асфалтова база и тлеещо нерегламентирано сметище. Проверката е направена на 30 октомври. Дадени са предписания на кмета на Община Тервел за пълно погасяване на тлеещите отпадъци, както и за извършване на проверка за състоянието на филтрите за отпадъчни газове на асфалтовата база. Извършено е запръстяване на нерегламентираното сметище с верижен трактор от служители на Община Тервел.", "date": "2019.10.31", "title": "РИОСВ - Варна извърши проверка за задимяване в град Тервел"}
{"url": "http://www.focus-news.net/news/2019/10/31/2714596/inzh-emil-panchev-neka-namalim-patnotransportnite-proizshestviya-i-tezi-bezumni-intsidenti-koito-stanaha-prez-poslednite-mesetsi.html", "text": "Искаме да насочим вниманието на всички водачи, пешеходци, велосипедисти и хора, които се движат с каруци, за намаляване на пътнотранспортните произшествия. Нека да намалим тези безумни инциденти, които станаха през последните месеци. Това каза председателят на Съюза на българските автомобилисти (СБА) инж. Емил Панчев на пресконференцията по откриване на кампанията Акция \"Зима\" 2019, предаде репортер на  Агенция „Фокус“ . Инж. Емил Панчев посочи, че години наред вече се организира тази акция. „За нас е много важно, че тази акция събужда интерес и се говори за подготовката за автомобила за зимата“, допълни Панчев. Той подчерта, че времето вече напомня, че идва зима. По думите му това сигнализира за смяна на летните гуми на автомобила със зимни.  \r\nЗорница КОСТАДИНОВА", "date": "2019.10.31", "title": "Инж. Емил Панчев: Нека намалим пътнотранспортните произшествия и тези безумни инциденти, които станаха през последните месеци"}
{"url": "http://www.focus-news.net/news/2019/10/31/2714592/afp-sasht-otnovo-sa-zapochnali-da-patrulirat-granitsata-na-siriya-s-turtsiya.html", "text": "Американските сили патрулираха част от границата на Сирия с Турция в четвъртък при първия подобен ход след като Вашингтон изтегли войските от района по-рано този месец, предаде кореспондент на  AFP . \r\nПет бронирани превозни средства, носещи американски знамена, патрулираха ивица от границата на север от град Кахтания, район, в който те оперираха, преди Вашингтон да обяви изтеглянето си. \r\nСирийската обсерватория за правата на човека, базирана във Великобритания, заяви, че американските сили се стремят да поддържат присъствие по източния участък от границата. \r\n \r\nПревод и редакция:", "date": "2019.10.31", "title": "AFP: САЩ отново са започнали да патрулират границата на Сирия с Турция"}
{"url": "http://www.focus-news.net/news/2019/10/31/2714604/vtoroto-izdanie-na-izlozhenie-za-roditeli-detsa-i-semeystva-family-days-expo-shte-se-provede-vav-veliko-tarnovo-na-1-i-2-noemvri.html", "text": "За втора поредна година Фондация Happy Mums, съвместно с Община Велико Търново, организира първото по рода си в Централна Северна България търговско изложение за родители, деца и семейства Family Days Expo. Това съобщиха от пресцентъра на  Общината .  \r\nСъбитието ще се проведе на 1 и 2 ноември в Дворец на културата и спорта  „Васил Левски“. То има за цел да обедини на едно място над 40 местни и национални фирми, общински и нестопански организации от регионално и национално ниво, които предлагат стоки и услуги в подкрепа и помощ на семействата през бременността, родителството и отглеждането на децата.  \r\nИзложението е посветено на предстоящия празник 21 ноември – Ден на християнското семейство, а целта му е обучаване на младите родители чрез предоставяне на полезна информация и споделяне на семейните ценности по един по-забавен, неформален и развлекателен начин. \r\nКато участник и партньор в изложение Family Days Expo Община Велико Търново подкрепя инициативата и във връзка с отбелязване на 30-та годишнина от подписване на Конвенцията на ООН за правата на детето ще представи развитата мрежа от услуги в подкрепа на деца и техните семейства, както и услуги в домашна среда за възрастни и хора с увреждания, които се предоставят на територията на общината.  \r\nГостите ще имат възможност за консултации с представители на Детска млечна кухня към Община Велико Търново, Общностен център за деца и родители „Царевград“,  Център за обществена подкрепа, бул. „България“ №24, Център за социална рехабилитация и интеграция, бул. „България“ №24, като екипът на Център за обществена подкрепа, ул. „Димитър Найденов“ №4 и Дневен център за деца и младежи с увреждания „Дъга“ са подготвили ателиета с интересни занимания за децата.  \r\nПредставители на общинска администрация ще предоставят информация за услуги за подкрепа в домашна среда - социални и здравни за възрастни хора и хора с увреждания, които предоставя Община Велико Търново. \r\nЗа първи път тази година в рамките на изложението се организира „Салон на експертите“, където специалисти от различни области ще представят актуални и полезни теми свързани с родителството. В него се включват лекар имунолог, акушер гинеколози, ембриолози, логопед, психолози, специалисти по ранно детско развитие и други. Посетителите на „Салона на експертите“ ще имат възможност да чуят интересни факти от областта на имунологията, да научат как да разпознават ранните признаци за изоставане в развитието на детето, как да подбират и четат приказки на децата и др. \r\nНа щанда на Фондация Happy Mums, всяка майка, която има проблеми или въпроси свързани с кърменето, ще може да се обърне към акушерки специалисти по лактация. \r\nВ изложението ще се включат и  фирми, предлагащи стоки за бебеносене, водещи козметични марки и фирми произвеждащи здравословни и екологично чисти храни.  \r\nЗа доброто настроение на посетителите организаторите са подготвили много изненади и интересни състезания, томболи, специално обособена зона с Монтесори играчки, сапунена работилничка, подходаящи за деца от различни възраст и уъркшопи за родители. \r\nИзложението ще е отворено за посетители от 10.30 ч. до 18.00 ч. на 1 ноември (петък) и от 10.00 ч. до 17.00 ч. на 2 ноември (събота).", "date": "2019.10.31", "title": "Второто издание на изложение за родители, деца и семейства Family Days Expo ще се проведе във Велико Търново на 1 и 2 ноември"}
{"url": "http://www.focus-news.net/news/2019/10/31/2714599/bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили.  \r\nВенцеслав ИЛЧЕВ", "date": "2019.10.31", "title": "Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/10/31/2714600/gl-insp-petko-kamburov-odmvr-varna-traditsionnata-aktsiya-zima-shte-se-provede-ot-utre-do-kraya-na-mesets-noemvri.html", "text": "Традиционната акция „Зима“ предстои да започне от утре до края на месец ноември под контрола на „Пътна полиция“ във Варна. Тя ще се проведе в три етапа, като ще бъде фокусирана върху различните участници в движението. Това съобщи за  Радио „Фокус“ – Варна  гл. инсп. Петко Камбуров, началник на „Пътна полиция“ в града. По думите му считано от 1 ноември до 10 ноември включително органите на реда ще провеждат засилени проверки с основен акцент върху водачите на пътни превозни средства. Това са велосипедисти и водачи на средства, теглени от животинска тяга. Вторият етап започва от 11 ноември и ще продължи до 21 ноември. Той е насочен към пешеходците и спазването на правилата за движение по пътищата. Ще бъдат следени и водачите на МПС, и по-специално поведението им на пътя спрямо пешеходците, осигуряването на предимство при пресичане на пътното платно. Третият, последен етап, е акцентиран към проверки за техническата изправност на моторните превозни средства и дисциплината на водачите, уточни гл. инсп. Камбуров. Според него за всеки един от посочените етапи са създадени организационни мерки, има планове с конкретни отговорности и задължения на служителите на ОДМВР - Варна. \r\nДиана СТОЕВА", "date": "2019.10.31", "title": "Гл. инсп. Петко Камбуров, ОДМВР - Варна: Традиционната акция „Зима“ ще се проведе от утре до края на месец ноември"}
{"url": "http://www.focus-news.net/news/2019/10/31/2714605/obshtina-blagoevgrad-zapochva-priem-na-dokumenti-za-novite-183-sotsialni-zhilishta.html", "text": "Започва приемът на документи за настаняване на нуждаещи се лица в новоизградените 183 социални жилища в IV микрорайон. Това съобщиха от пресцентъра на  Община Благоевград . Те могат да бъдат подавани в стая 323 на Общината.  \r\nВсички условия, на които следва да отговарят кандидатите, могат да бъдат намерени в сайта на Община Благоевград. \r\nСоциалните жилища бяха изградени по ОП „Региони в растеж“. Жилищата са в готов за настаняване вид- напълно обзаведени с мебели, спални, столове, маси, шкафове, дивани, електродомакински уреди, хладилник, вградени фурни и котлони, перално, плазмени телевизори, модерни бани с душ кабини, част от които са изпълнени за хора с двигателни нарушения. Жилищата са оборудвани още с дребен домакински инвентар, включително и посуда. \r\nКомплексът се отоплява на газ, от собствена централа, която също е преминала успешно пробните тестове.", "date": "2019.10.31", "title": "Община Благоевград започва прием на документи за новите 183 социални жилища"}
{"url": "http://www.focus-news.net/news/2019/10/31/2714602/ploshtad-rayna-knyaginya-v-grad-panagyurishte-e-obnoven-po-proekt.html", "text": "Площад „Райна Княгиня” в град Панагюрище е обновен по проект, съобщиха от  Общината . В изпълнението на проекта са оформени функционални и естетически пешеходни алеи с паркова мебел и допълнителни осветителни тела. Обособени са нови зелени площи с автоматизирана поливна система и е положена нова площадна настилка. Ниска тревна растителност, храсти, цветя и дървета допринасят за цялостния вид на площада и подчертават красотата му и възможностите за отдих. Изпълнението на проекта е поредна стъпка към повишаване на качеството на живот за жителите на община Панагюрище и развитието й като привлекателен социално-икономически център, сигурно място за живот и отдих.", "date": "2019.10.31", "title": "Площад „Райна Княгиня” в град Панагюрище е обновен по проект"}
{"url": "http://www.focus-news.net/news/2019/10/31/2714609/irina-mlazeva-rzi-veliko-tarnovo-horata-navarshili-65-godini-mogat-da-se-vazpolzvat-ot-natsionalnata-programa-za-podobryavane-na-vaksinoprofilaktikata-na-sezonniya-grip.html", "text": "Стартира „Националната програма за подобряване на ваксинопрофилактиката на сезонния грип 2019-2022 г.“. Това съобщи пред журналисти д-р Ирина Млъзева, директор на Дирекция „Надзор на заразните болести“ в Регионална здравна инспекция (РЗИ) - Велико Търново, предаде репортер на  Радио \"Фокус\"-Велико Търново . Тя уточни, че с цел снижение на заболеваемостта и смъртността от сезонен грип и от усложненията, свързани с него, чрез повишаване на имунизационния обхват при възрастни на и над 65 г. възраст, с Решение № 6/10.01.2019 г. на Министерски съвет е приета \"Национална програма за подобряване на ваксинопрофилактиката на сезонния грип 2019-2022 г.\".   \r\n\"При хората над 65-годишна възраст заболеваемостта е сравнително ниска, но процентът на тежките случай и смъртността е много висок. При хората в напреднала възраст противогрипната ваксина намалява тежкото протичане на усложненията до 60%, а смъртните случаи до 80%. В изпълнение на дейностите по програмата от министъра на здравеопазването и управителя на Националната здравноосигурителна каса (НЗОК) е подписано указание. Преки изпълнители на медицинските дейности по програмата са общопрактикуващите лекари (ОПЛ). Целева група по програмата са лицата, навършили 65-годишна възраст към датата на извършване на имунизацията, включени в пациентската листа на общопрактикуващите лекари и са с непрекъснати или прекъснати здравноосигурителни права. При здравноосигурените лица пациента не дължи пари за преглед, ваксина и манипулация, а здравно-неосигурените лица заплащат само прегледа преди имунизацията, по цени определени от лечебното заведение. Срокът за извършване на имунизации по програмата е 1 октомври – 31 декември 2019 г. Все още има проблем с доставките на ваксини, но се надявам, че в най-скоро време ще бъде решен\", обясни д-р Млъзева. \r\nТя уточни, че общопрактикуващият лекар предписва и прилага профилактична грипна ваксина на лица от целевата група, при спазване на изискванията на чл. 11 от Наредба № 15 за имунизациите в Република България. Ваксините, необходими на всеки ОПЛ за имунизация на лицата от целевата група от пациентската му листа се заявяват към доставчика и следва да бъдат транспортирани и съхранявани при необходимите температурни условия, съгласно изискванията на Наредба № 15. \"Имунизацията с профилактична грипна ваксина се извършва еднократно за имунизационния период на всяка година от действие на националната програма. Отчитането на приложените ваксини става към нас под код, съгласно Приложение 7 на Наребда 15\", отбеляза д-р Млъзева. \r\nРени АТАНАСОВА", "date": "2019.10.31", "title": "Ирина Млъзева, РЗИ - Велико Търново: Хората, навършили 65 години, могат да се възползват от „Националната програма за подобряване на ваксинопрофилактиката на сезонния грип“"}
{"url": "http://www.focus-news.net/news/2019/10/31/2714607/der-spiegel-vizitata-na-putin-v-ungariya-e-proshtavaneto-na-orban-sas-zapada.html", "text": "Виктор Орбан никога не е крил разбиранията си за политиката. Ето, вече изминаха пет години, откакто премиерът на Унгария провъзгласи своята концепция за „нелибералната държава“. Тогава, през юли 2014 година, той обяви за свои образци за подражание Русия, Китай, Турция и Сингапур, пише германското списание  Der Spiegel  в материал, представен без редакторска намеса. \r\nОттогава Орбан не е пропуснал възможност да доразвие отношенията си с лидерите на тези страни, като по този начин изостря своя дипломатически конфронтационен курс спрямо външната политика на ЕС. \r\nТази сряда, по покана на Орбан, руският президент Владимир Путин отново бе на посещение в Будапеща. През последните години унгарският премиер не се е срещал с никой друг чуждестранен лидер по-често, отколкото с него: това ще бъде тяхната девета среща от 2013 г. и четвъртото посещение на руския президент в Будапеща от 2015 г. \r\n \r\n Външната политика е въпрос на интереси, а не на ценности \r\n \r\nОфициалната причина за посещението според унгарското външно министерство са икономическите преговори и сключването на няколко споразумения в сектора на търговията, енергетиката и транспорта. От страна на Орбан обаче това е и демонстративен политически жест. \r\nВъпреки че той е далеч не единственият европейски политик на високо равнище, който се стреми към сближаване с Путин, особено сред представители на не-източната част на ЕС, никой друг не се държи по същия начин като Орбан. \r\nОт няколко години той настоява ръководството на ЕС да премахне антируските санкции и се застъпва за отношения с държави като Русия, Китай или автократични републики в Централна Азия, основани на взаимни интереси, а не на ценности. \r\n„Отвореност към Изтока” - както унгарската дипломация нарече тази политика, след като Орбан дойде на власт през 2010 г. Така според нея Унгария щеше да развива местните пазари. Унгарският премиер отхвърля критиките например от Германия, използвайки аргумента за „двойните стандарти“ - и това не е необосновано, като се има предвид икономическата политика на Германия. \r\n \r\n Орбан с удоволствие позира с популисти, диктатори и крайно десни \r\n \r\nВ същото време политиката на Орбан вече няколко години надхвърля чисто икономическия прагматизъм. Никой друг високопоставен политик в ЕС не работи толкова активно по създаването на нелиберални съюзи. И никой друг не позира с такова удоволствие с популисти, диктатори и крайната десница. \r\n-Орбан е основният привърженик на авторитарните президенти на Западните Балкани Александър Вучич (Сърбия), Мило Джуканович (Черна гора) и Милорад Додик (Република Сръбска в Босна и Херцеговина), както и на бившия македонски премиер Никола Груевски, осъден в родината си, но получил политическо убежище в Унгария. \r\n- Наред със Сърбия Унгария е сред най-активните в промотирането на идеята за сътрудничество с Китай във формат „17 + 1“. \r\n- Освен това премиерът поддържа тесни контакти с израелския премиер Бенямин Нетаняху и турския президент Реджеп Тайип Ердоган. \r\n- Той стана първият от всички политици на високо равнище в ЕС, който поздрави президента Доналд Тръмп за победата му на изборите през 2017 г., а през 2019 г. - единственият европеец, който присъства на встъпването в длъжност на бразилския президент Жаир Болсонаро. \r\nОсвен това от няколко години Орбан пречи на ЕС и НАТО при вземането на важни външнополитически решения: през 2016 г. Унгария блокира резолюцията на ЕС, критикуваща Китай, а тази година няколко резолюции на ЕС, осъждащи окупационната политика на Израел на Западния бряг, както и скорошното турско нашествие в Сирия. \r\n \r\n „Орбан изгражда романтичен национализъм“ \r\n \r\nПолитологът Петер Креко от будапещенския ляволиберален институт „Политически капитал“ счита, че Унгария е направила избор в полза на „специален път на външната политика“. „Орбан е все по-близо до авторитарните държави, не само защото ги смята за модел, а и защото обкражението му понякога не преследва най-очевидните икономически интереси там, но и защото се вижда като един вид „строител на мостове“ и посредник между Изтока и Запада“ - предположи Креко. \r\nБившият опозиционер, борец с комунизма с леви възгледи, философът Гаспар Миклош, когото някога Орбан уважавал толкова много, че кръстил в негова чест най-големия си син, вижда в днешната политика на Будапеща признаци за „прощаване със Запада“. \r\n„Обран изгражда романтичен национализъм, който включва такива луди елементи като например изявлението, че унгарците, като тюркски народ, се чувстват самотни в Европа“, каза Тамаш. „Под Орбан Унгария във всеки смисъл все повече и повече обръща гръб на Запада и Европа“. \r\n \r\nПревод и редакция:", "date": "2019.10.31", "title": "Der Spiegel: Визитата на Путин в Унгария е прощаването на Орбан със Запада"}
{"url": "http://www.focus-news.net/news/2019/10/31/2714608/158-potrebiteli-shte-badat-obhvanati-v-uslugata-patronazhna-grizha-v-dobrich-koyato-zapochva-ot-nachaloto-na-2020-godina.html", "text": "158 потребители ще бъдат обхванати в услугата „Патронажна грижа“ в Добрич, която стартира от началото на 2020 година, предаде кореспондент на  Радио „Фокус” – Варна . Броят на потребителите е предварително зададен от Управляващия орган по проекта, изпълняван от Община град Добрич. Насочването за ползване на услугата ще се осъществява от общопрактикуващ лекар, специалисти от извънболничната и болничната медицинска помощ, както и от общински специалисти. Ще бъдат назначени на граждански договор четири лица на длъжност медицински сестри. Тяхната дейност ще бъде измерване, регистрация и оценяване на витални показатели на потребителя, предоперативни и следоперативни грижи, извършване на манипулации, както и други дейности, предвидени в методиката. Предвидено е да бъдат назначени по едно лице психолог и съответно рехабилитатор. Те ще бъдат назначени също на граждански договор. Назначени на трудов договор ще бъдат 20 лица с длъжност домашни санитари. Те ще работят на пълен работен ден. Другата опция е да бъдат назначени 40 лица домашни санитари на непълен работен ден. Техните задължения ще бъдат извършване на социално-битови дейности, като поддържане на лична хигиена на потребителя, хигиена в обитаваното от него помещение, закупуване на хранителни продукти и лекарства, административна помощ, подпомагане на специалиста по здравни грижи. Ще бъдат осигурени безплатни абонаментни транспортни карти и подходящо работно облекло. Оценката и подборът на кандидатите потребители ще се изготвя чрез утвърдена процедура за подбор. Всеки потенциален потребител трябва да подаде задължително заявление-декларация, за да получи здравно-социални услуги. Назначеният персонал ще бъде обучен предварително по заложена в методиката Програма за обучение. Така ще бъдат подкрепени както нуждаещите се от социална помощ, така и работещите. Това е с цел предоставяне на услуги с високо качество, професионализъм и създаване на една благоприятна среда за потребителите, с нужната емоционална подкрепа. Супервизия на предоставянето на патронажната грижа ще се извършва веднъж месечно от експерти на Районната здравна инспекция в Добрич. \r\nЖулиета НИКОЛОВА", "date": "2019.10.31", "title": "158 потребители ще бъдат обхванати в услугата „Патронажна грижа“ в Добрич, която започва от началото на 2020 година"}
{"url": "http://www.focus-news.net/news/2019/10/31/2714606/konstantin-hristov-wwf-viziyata-za-cherno-more-v-strategicheski-plan-vklyuchva-sahranyavane-na-tsyalostnata-chernomorska-ekosistema-i-opazvaneto-na-zhivite-resursi.html", "text": "Визията за Черно море, която заляга в Стратегически план включва съхраняване на цялостната черноморска екосистема и опазването на нейните морски крайбрежни живи ресурси. Това каза в интервю за  Агенция „Фокус“  Константин Христов, WWF, по повод Международния ден на Черно море. „На този ден през 1996 г. в Истанбул шест държави, сред които и България подписват този план. Чрез него се разбират да работят съвместно за устойчиво управление на неговите природни ресурси и разнообразие. Това се смята за неизбежно условие за устойчивото развитие на държавите, както и на благоденствието на тяхното население“, добави Христов. По думите му в Стратегическия план за Черно море залягат и доста амбициозни цели. „Например тази за стимулирането на използването на чисти и незамърсяващи технологии и преустановяването на субсидии за технологии, които вредят на околната среда. Също така там заляга и принципа за разпространение и достъп до информация. Ако някъде на територията около крайбрежните води на някои от тези държави се случи замърсяване, тази информация да може да стигне по най-бързия и достоверен начин до всички останали държави, които да могат своевременно да вземат мерки“, посочи представителят на WWF. „Освен че това е един много сериозен ангажимент от страна на правителствата от региона за възстановяване и опазване на морето, то е и огромен подарък за 16 млн. души, които населяват крайбрежията на тези държави. Денят е и празник на неуморните усилия на много природозащитници и доброволци, които посвещават своето време и енергия на грижата за околната среда“, допълни Константин Христов. \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.10.31", "title": "Константин Христов, WWF: Визията за Черно море в Стратегически план включва съхраняване на цялостната черноморска екосистема и опазването на живите ресурси"}
{"url": "http://www.focus-news.net/news/2019/10/31/2714611/pravitelstvoto-odobri-dva-strategicheski-dokumenta-za-upravlenieto-na-sredstvata-v-tnar-srebaren-fond.html", "text": "Със свое решение правителството прие Дългосрочната инвестиционна политика на Държавния фонд за гарантиране устойчивост на държавната пенсионна система (т.нар. „Сребърен фонд“) и Средносрочната стратегия за инвестиране на средствата на Фонда за периода 2020-2022 г., съобщиха от  правителствената информационна служба . \r\nДвата документа са одобрени от Управителния съвет на Фонда и предвиждат запазване на прилагания досега консервативен подход за управление на активите, при спазване на принципите за надеждност, ликвидност и прозрачност. Настоящите пазарни условия не предполагат реализирането на висока доходност при желаните ниски нива на инвестиционен риск, поради което най-добрата алтернатива за инвестиране на средствата на Фонда ще продължи да бъде под формата на депозит в Българската народна банка или други инструменти по сметки в нея. От създаването си досега акумулираният ресурс на „Сребърния фонд“ се намира в отделна сметка в Българската народна банка и е част от фискалния резерв на страната. \r\nОдобреният консервативен подход гарантира минимизиране на негативните ефекти и проявите на волатилност на международните капиталови пазари. Това, от своя страна, съответства на текущата пазарна среда и води до избягване на риска от намаляване средствата на Фонда, което е неприемливо от гледна точка на основната му функция. \r\nДвата стратегически документа ще бъдат актуализирани ежегодно, в съответствие с тенденциите на финансовите пазари и при оценка на риска. Този подход позволява своевременното и адекватно предефиниране на инвестиционната политика и средносрочната стратегия на Фонда при настъпили промени в пазарната среда.", "date": "2019.10.31", "title": "Правителството одобри два стратегически документа за управлението на средствата в т.нар.  „Сребърен фонд“"}
{"url": "http://www.focus-news.net/news/2019/10/31/2714610/makfaks-makedoniya-sarbiya-ima-plan-b-ako-ne-stane-nishto-s-es.html", "text": "В моментите, когато от ЕС пристигат вести, че страните от Западните Балкани, вместо пълноправно членство, може да получат „специално партньорство“, за Сърбия се появява План „Б“, пишат сръбските медии, предава агенция  „Макфакс“ . \r\nТози план, според материал на ТАНЮГ, вече е в действие, както личи от настояването на сръбския президент Александър Вучич за засилено регионално сътрудничество в Западните Балкани. \r\nКакто разкрива неназован източник от дипломатическите кръгове пред „Курир“, работи се за икономически съюз на страните от региона, който би си партнирал с ЕС до пълноправното членство на всяка страна поотделно. \r\n„Западните Балкани трябва да се свържат по-добре. Това би бил икономически съюз, в който всички страни ще си сътрудничат, ще засилват икономическата сила на своите пазари и когато дойде време за прием в ЕС, те ще влязат като икономически силни държави“, обяснява събеседникът на белградското издание. \r\nСпоред информацията на вестника, Вучич е получил подкрепа от черногорския си колега Мило Джуканович за идеята за по-тясно регионално сътрудничество. \r\n \r\nПревод и редакция:", "date": "2019.10.31", "title": "„Макфакс“ (Македония): Сърбия има План „Б“, ако не стане нищо с ЕС"}
{"url": "http://www.focus-news.net/news/2019/10/31/2714612/nimh-padna-parviyat-snyag-na-vrah-musala.html", "text": "Падна първият сняг на връх Мусала. Това съобщиха за  Агенция „Фокус“  от  Националния институт по метеорология и хидрология (НИМХ) . На връх Мусала са измерени -1 градуса. От НИМХ уточниха, че най-студено е в планините. На Черни връх е 1 градус, на Ботев - 0 градуса. От равнинната част най-студено е в Разград – 4 градуса.  \r\nВиолета СИМЕОНОВА", "date": "2019.10.31", "title": "НИМХ: Падна първият сняг на връх Мусала"}
{"url": "http://www.focus-news.net/news/2019/10/31/2714613/vremenno-dvizhenieto-po-pat-i-4-sevlievo-veliko-tarnovo-pri-razklona-za-dobromirka-se-osashtestvyava-dvuposochno-v-edna-lenta-poradi-paten-intsident.html", "text": "Временно движението по път I-4 Севлиево - Велико Търново при разклона за Добромирка се осъществява двупосочно в една лента поради пътен инцидент. Това съобщиха от пресцентъра на  Агенция \"Пътна инфраструктура\" . \r\nШофьорите е необходимо да карат с повишено внимание и съобразена скорост, като спазват указанията на \"Пътна полиция\".", "date": "2019.10.31", "title": "Временно движението по път I-4 Севлиево - Велико Търново при разклона за Добромирка се осъществява двупосочно в една лента поради пътен инцидент"}
{"url": "http://www.focus-news.net/news/2019/10/31/2714615/tarzhestven-kontsert-shte-se-sastoi-v-krumovgrad-po-povod-105-godini-ot-sazdavaneto-na-gradskoto-chitalishte-i-denya-na-buditelite.html", "text": "По случай Деня на народните будители от 18.00 часа в залата на ЦПЛР-ОДК в Крумовград ще се състои тържествен концерт със самодейни състави от общината и хор „Незабравки“ от  Кърджали. Това съобщиха от Общината, предаде кореспондент на  Радио „Фокус“ . Празникът е двоен за жителите на града, защото ще станат 105 г. от създаването на Народно читалище „Христо Ботев-1914”. След Балканската война в 1914 година в Крумовград са пристигнали бежанци от Македония, Тракия и Одринско. Всички бивши и настоящи самодейци, читатели и приятели на читалището, както и всички жители и гости на Крумовград са добре дошли да присъстват на празничния концерт. \r\nДарина ДЕЕНИЧИНА", "date": "2019.10.31", "title": "Тържествен концерт ще се състои в Крумовград по повод 105 години от създаването на градското читалище и Деня на будителите"}
{"url": "http://www.focus-news.net/news/2019/10/31/2714601/vsichki-uchastnitsi-v-dvizhenieto-shte-badat-proveryavani-po-vreme-na-aktsiya-zima-v-oblast-kyustendil.html", "text": "Всички участници в движението ще бъдат проверявани по време на акция „Зима” в област Кюстендил. Това съобщи на пресконференция началникът на сектор „Пътна полиция” към Областна дирекция на МВР – Кюстендил Радослав Боюклийски, предаде репортер на  Радио „Фокус” – Кюстендил . Беше посочено, че за пета поредна година ще се проведе полицейската акция, чиято продължителност е от 1 до 30 ноември. Тя ще премине през три етапа. Първият е от 1 до 10 ноември. Акцията тогава ще бъде насочена към проверка и контрол на каруците и велосипедистите. Втората част ще бъде от 11 до 20 ноември. Тя ще бъде на тема „Пешеходци и водачи, за толерантност на пътя”. Ще бъдат контролирани пешеходците, както и даване на предимство от страна на шофьорите на моторни превозни средства към велосипедистите. Третият етап ще започне от 21 ноември и ще продължи до 30 ноември. Този етап ще бъде насочен към контрола на водачите и техническото състояние на моторни превозни средства – миячни устройства, светлини, гуми, подходящи за движение при зимни условия и с не по-малък грайфер от 4 мм. След 15 ноември ще се налага глоба от 50 лева, ако моторното превозно средство не е оборудвано с подходящи гуми. През миналата акция, проведена през 2018 година, са направени 21 специализирани полицейски операции. Констатираните неизправности по пътните превозни средства са били 48. Взето е отношение спрямо 278 моторни превозни средства, съставени са 143 акта и 129 фиша. Спрени от движение са шест автомобила. В същото време са глобени шестима велосипедиста и шестима пешеходци. Глобени са и трима водачи на каруци.  \r\nВенцеслав ИЛЧЕВ", "date": "2019.10.31", "title": "Всички участници в движението ще бъдат проверявани по време на акция „Зима” в област Кюстендил"}
{"url": "http://www.focus-news.net/news/2019/10/31/2714619/pregled-na-mezhdunarodnite-novini-do-1300-chasa-agentsiya-fokus.html", "text": "В моментите, когато от ЕС пристигат вести, че страните от Западните Балкани, вместо пълноправно членство, може да получат „специално партньорство“, за Сърбия се появява План „Б“, пишат сръбските медии, предава агенция  „Макфакс“ . \r\nТози план, според материал на ТАНЮГ, вече е в действие, както личи от настояването на сръбския президент Александър Вучич за засилено регионално сътрудничество в Западните Балкани. \r\nКакто разкрива неназован източник от дипломатическите кръгове пред „Курир“, работи се за икономически съюз на страните от региона, който би си партнирал с ЕС до пълноправното членство на всяка страна поотделно. \r\n„Западните Балкани трябва да се свържат по-добре. Това би бил икономически съюз, в който всички страни ще си сътрудничат, ще засилват икономическата сила на своите пазари и когато дойде време за прием в ЕС, те ще влязат като икономически силни държави“, обяснява събеседникът на белградското издание. \r\nСпоред информацията на вестника, Вучич е получил подкрепа от черногорския си колега Мило Джуканович за идеята за по-тясно регионално сътрудничество. \r\n*** \r\n  Американските сили патрулираха част от границата на Сирия с Турция в четвъртък при първия подобен ход след като Вашингтон изтегли войските от района по-рано този месец, предаде кореспондент на  AFP . \r\nПет бронирани превозни средства, носещи американски знамена, патрулираха ивица от границата на север от град Кахтания, район, в който те оперираха, преди Вашингтон да обяви изтеглянето си. \r\nСирийската обсерватория за правата на човека, базирана във Великобритания, заяви, че американските сили се стремят да поддържат присъствие по източния участък от границата. \r\n*** \r\n  САЩ са приятел и партньор на Северна Македония и остават посветени на подобряването на отношенията със страната и нейната европейска интеграция, в която са включени и двата процеса – членството в НАТО и Европейския съюз. Това е посланието, което спеицалният представител на Вашингтон за Западните Балани Матю Палмър е изпратил на срещите си с президента на Македония Стево Пендаровски, министъра на външните работи Никола Димитров, министъра на отбраната Радмила Шекеринска, лидера на основната опозиционна партия ВМРО-ДПМНЕ и премиера Зоран Заев, предава македонският  \"Фокус\" . \r\n„Посланието е, че САЩ е партньор и приятел на Северна Македония, ние сме посветени на това по отношение на Северна Македония и нейната европейска интеграция, която включва и НАТО, и ЕС. Пътят на Северна Македония към НАТО е чист...“, заяви Палмър в изявлението си пред сградата на правителството, където се срещна с министър-председателя. \r\nПалмър подчерта, че по време на посещението му е потвърдена перспективата за европейското членство на Македония. \r\n„Изяснихме това тук, в Скопие, ще го изясним и с нашите европейски партньори“, заяви Палмър, като припомни, че е имал среща и с посланиците на САЩ в страните от Югоизточна Европа, на която са споделени перспективите за бъдещото развитие на региона. \r\nПалмър добави, че е изразил задоволството си от ратификацията на Протокола за присъединяване на Македония към НАТО от Сената на САЩ и посочи, че Вашингтон очаква с нетърпение страната да стане 30-тата членка на Алианса. \r\nЩо се касае до Преспанския договор, дипломатът подчерта, че САЩ продължават да го подкрепят и че той е важен за стабилността и сигурността на целия регион. \r\n*** \r\n Стратегическото партньорство между Русия и Китай не е насочено срещу трети страни и не е военен съюз. Това заяви на брифинг официалният представител на китайското министерство на отбраната старши полковник У Цан в отговор на въпрос за възможно формиране на алианс между Пекин и Москва, предава  ТАСС. \r\n„Отношенията между Русия и Китай са всеобхватно стратегическо партньорство и координация в новата епоха, които не са насочени срещу трети страни и не са съюз“, заяви представителят на китайското военно ведомство. \r\nТой подчерта, че сътрудничеството между Пекин и Москва е „пример за новия модел на международните отношения, включващи взаимно уважение, равноправие и взаимоизгодно сътрудничество“. „Това категорично се различава от съюзите, в които се намират някои други страни“, добави У Цан. \r\n*** \r\n Втвърдяването на позицията на Индия за отстраняването на търговските бариери може да стане главното препятствие за лидерите на 16 държави, които възнамеряваха в началото на ноември да подпишат споразумение, водещо към създаването на Всестранното регионално икономическо партньорство (ВРИП), пише вестник  Bangkok Post , като се позовава на информирани източници. \r\n„Въпреки че на консултациите високопоставените представители запазват оптимизма си относно успешното завършване на преговорите и подписването на пакет документи на срещата на върха на Асоциацията на държавите от Югоизточна Азия (АСЕАН) на 4 ноември в Банкок, позицията на Индия затруднява този процес“, уверява източникът на изданието. Конкретно, в Ню Делхи се опасяват, че след намаляването или пълното ликвидиране на вносните мита, местните пазари ще бъдат заляти от по-евтина продукция от Китай, Първоначално след среща с президента на Китай Си Дзинпин Нарендра Моди е смекчил позицията си за преговорите по ВРИП, но през октомври представители на Индия излязоха с нови изисквания, касаещи се до преразглеждането на основните точки за намаляването на вносните мита. \r\nСпоред източника на Bangkok Post всичко това сериозно усложни преговорите. „Най-вероятно документите ще бъдат подписани в края на срещата в Банкок, но те няма да бъдат истински пробив, както беше казано на миналогодишната среща на върха на АСЕАН в Сингапур“, разкрива събеседникът на изданието. \r\nПредполага се, че страните-членки на АСЕАН (Бруней, Виетнам, Индонезия, Камбоджа, Лаос, Малайзия, Мианма, Сингапур, Тайланд, Филипините), както и Австралия, Индия, Китай, Нова Зеландия, Република Корея и Япония ще се присъединят към споразумението. В случай на успешно приключване на преговорите, които продължават от 2013 г., ще бъде създадена най-голямата зона за свободна търговия в света. Понастоящем общият БВП на потенциалните участници в предложената ВРИП е 49,5 трилиона долара, което е около 39% от световния. Според прогнозите до 2050 г. тази цифра може да нарасне до 250 трилиона долара. \r\n*** \r\n  Официалните резултати от предсрочните парламентарни избори в Косово все още не са обявени, а двете водещи партии – Движение „Самоопределение“ (Ветевендосие) и Демократическата лига на Косово (ЛДК) все още не са се договорили за ключовите постове в бъдещото правителство, но медиите твърдят, че част от коалиционното споразумение между тях ще бъде лидерът на Лигата Иса Мустафа да замени Хашим Тачи на поста президент, пише белградският ежедневник  „Вечерне новости“ . \r\nСпоред информацията на местните издания, Мустафа иска да бъде избран за държавен глава през 2021 година и неговата партия се стреми да вкара това в коалиционното споразумение със „Самоопределение“. \r\nПрипомняме, че наскоро самият Мустафа заяви в изявление пред Клян Косово, че иска да бъде президент и да приключи политическата си кариера с този пост. \r\n„Ветевендосие“ нито потвърди, нито отрече тази информация и посочи, че само лидерът Албин Курти може да отговори. Секретарят на движението Бесни Беслими заяви, че Курти е упълномощен да взема решения по отношение на коалиционното споразумение. \r\nMetro Gazeta съобщава, че именно Хазири, който се присъедини към специалната група на ЛДК за привеждане в съответствие на програмите на бъдещото правителство със „Самоопределение“ , е отворил този въпрос. \r\nХазири, посочва изданието, е заявил, че въпросът за бъдещия президент на т.нар. Косово трябва да бъде решено сега, така че да не се превърне в проблем, когато стане въпрос за ред след година. \r\n„За да бъде коалиционното споразумение функционално, всички позиции трябва да бъдат изяснени. Ако не изясним позицията на президента сега, ще стане криза през 2021 г. Иса Мустафа изпълнява всички условия да бъде президент на Косово“, каза Хазири. \r\nСпоред коалиционното споразумение поста държавен глава е за ЛДК, която се отказва от позицията министър-председател в полза на Албин Курти. \r\nВестник „Метро“ припомня, че Курти не винаги е говорил хубави неща за Мустафа, който бе премиер в предишното правителство. Той го е наричал „сръбски войник“, „страхливец“, „подчинен на Тачи“ и е нападал къщата му с коктейл Молотов. \r\nИ накрая, Metro Gazette припомня, че на 6 февруари 2016 г. Тачи беше президент на Косово с вота на ЛДК и гласуването се проведе с високо напрежение, че парламентарната сесия беше прекъсната два пъти чрез хвърляне на сълзотворен газ и протести на членове на „Самоопределение“ по улиците. \r\n*** \r\n  Гръцкото правителство внесе предложение за предоставяне на правото на диаспората да гласува от страната, където се намира в парламентарната комисия за конституционни ревизии, пише електронното издание на вестник  Kathimerini . \r\nТекстът за преразглеждането на член 54 от гръцката конституция предвижда условията, които гърците ще трябва да изпълнят, за да могат да гласуват от чужбина - като например данъчен номер, годините, прекарани в чужбина или минималното време, необходимо за пребиваване Гърция - ще бъде уточнено със закон., \r\n*** \r\n Министърът на външните работи на Македония Никола Димитров беше домакин на работен прием на посланиците на САЩ в Югоизточна Европа, които бяха на съвещание в Скопие под ръководството на специалния представител на Вашингтон за Западните Балкани Матю Палмър, предава македонската редакция на  Радио „Свободна Европа“ . \r\nКакто съобщават от външното ведомство в Скопие, Димитров е изразил задоволството си от това, че Македония е избрана за място на провеждането на регионалното съвещание на американските посланици. „Това е допълнително потвърждение за твърдото и задълбочено партньорство между Северна Македония и САЩ“, оцени министърът. \r\n*** \r\n  Британската Консервативна партия на Борис Джонсън има преднина от 8% пред лейбъристите преди предсрочните парламентарни избори в Обединеното кралство на 12 декември, показва проучване на общественото мнение на Survation за вестник Daily Mail, предава  Reuters . \r\nСпоред анкетата, торите биха получили 34%, а Лейбъристката партия – 26%. Трета остава проевропейската Либерал-демократическа партия с 19%, а след това идва „Партия Брекзит“ на Найджъл Фараж с 12%. \r\nДжонсън и лидерът на лейбъристите Джереми Корбин започват предизборната си кампания в четвъртък. \r\n*** \r\n  Новоизбраният председател на Европейския парламент Давид Сасоли ще пристигне на визита в Македония в понеделник и вторник, която ще е първото му официално посещение в държава извън ЕС, след като застана на поста през лятото, пише македонското издание  „Независен“ . \r\nТой пртистига с послание към Скопие и Тирана, че трябва да останат на европейския път, независимо от пречките, които се появиха на последната среща на европейските лидери. \r\n„Визитата в Македония, а веднага след това и в Албания, е от най-голяма важност лично за мен в този момент. Знаем, че народите в двете страни са много разочаровани от неспособността на Съвета да постигне съгласие за започване на присъединителни преговори заради ветото на няколко страни-членки, Ние разбираме и споделяме това разочарование“, заяви Сасоли. \r\nЕвропейският парламент прие нова резолюция малко след срещата на върха на ЕС, с която „осъди неспособността на Европейския съвет да изпълни обещанието“. \r\nСасоли припомня, че резолюцията е приета с голямо мнозинство и настоя Европейският парламент да не мълчи и да търси положително решение от държавите-членки на следващото заседание. \r\n„Албания и Северна Македония изпълниха реформите, за които ги помолихме, и сега заслужават да бъдат възнаградени за техните изключителни усилия. Искам да апелирам към гражданите, особено по-младите поколения: не губете надежда, моля, останете на европейския път. Европейският парламент е с вас“, заяви председателят на ЕП в изявление, в което обяви посещението си в региона. \r\nСасоли иска да насърчи двете страни да продължат реформите и вярва, че „въпреки забавянето, времето няма да бъде загубено“. \r\nПредвижда се той да се срещне с президента Стево Пендаровски, премиера Зоран Заев и председателя на парламента Талат Джафери в Скопие. \r\nВ началото на декември Сасоли също ще посети Тирана. \r\n*** \r\n  Оглавяваният от Русия Евразийски икономически съюз (ЕАИС) е поканил Албания и Северна Македония да се присъединят към организацията. Поканата дойде от Владимир Чизов, постоянният представител на Москва в Европейския съюз, по време на Форума на Евразийския съюз във Верона миналата седмица, пише прищинският ежедневник  Gazeta Express . \r\n„Албания и Северна Македония ще получат по-голямо разбиране в ЕАИС, отколкото в ЕС“, заяви руският дипломат. „Сигурен съм, че страните, които са кандидати за присъединяване към ЕС и наскоро бяха оставени на изчакване от Брюксел, ще имат полза от ЕАИС“, убеден е Чизов. \r\nПоканата на Русия към страните от Западните Балкани да се присъединят към оглавяваната от Москва организация идват няколко дни, след като Европейският съвет реши да не отваря присъединителни преговори с Тирана и Скопие. \r\n*** \r\n  Европейският комисар по бюджета Гюнтер Йотингер призна, че лидерите няма да постигнат сделка за бюджета на ЕС 2021-2027 през тази година, пише европейската редакция на  Politico . \r\n„Мисля, че ще има напредък до декември, но не и споразумение“, заяви комисарят пред журналистите. \r\n„Ако председателят (Доналд) Туск  не е в състояние да стигне до заключение, тогава ще бъде невъзможно новият председател да направи това през първите няколко седмици, когато е на поста си“, добави Йотингер. Белгиецът Шарл Мишел поема поста председател на Европейския съвет на 1 декември. \r\nНа войнствена пресконференция обаче Йотингер оспори, че разходите за бюджета на ЕС за страните ще се увеличат значително след 2020 г. Страните от Съюза продължават да са силно разделени по предложението за бюджет, а Германия в частност гласува като част от съответната група „пестеливи пет“ за ограничаване на разходите в Брюксел. \r\nЙотингер каза, че предположенията, че Германия ще трябва да удвои вноските си в бюджета до 33 милиарда евро са \"напълно грешни\" и са \"лъжи\", които не са в съответствие с числата, обсъдени от Комисията с Берлин. През уикенда „Файненшъл таймс“ съобщи изчисленията на германското правителство, които „показват, че Германия ще бъде ударена с голямо увеличение на нетните си вноски в бюджета на ЕС, от 15 милиарда евро през 2020 година до 33 милиарда евро през 2027“. \r\nНо не се уточнява как са изчислени тези цифри или дали е взета предвид инфлацията. Според Йотингер, вноските на Германия към Брюксел се очаква да бъдат 18,1 милиарда евро по цени от 2018 година за 2021 и 23,5 милиарда по цени от 2018 за 2027 година. \r\n„Имате седем години инфлация, седем години увеличение на БВП“ да вземете предвид, обясни Йотингер. \r\nКомисарят добави още, че нетните платци се възползват косвено от редица програми, като посочи финансирането за подпомагане на бежанците в Турция, средствата за гранична сигурност и космическата програма. Йотингер показа на репортерите диаграма, хронизираща намаляването на разходите за селско стопанство като дял от бюджета на ЕС през последното десетилетие и нарастването на нови приоритети, които включват финансиране за научни изследвания или инвестиции.", "date": "2019.10.31", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/10/31/2714616/pravitelstvoto-odobri-promyana-na-operativna-programa-nauka-i-obrazovanie-za-inteligenten-rastezh-2014-2020-g.html", "text": "Правителството одобри промяна на Оперативна програма „Наука и образование за интелигентен растеж“ 2014-2020 г., съобщиха от  правителствената информационна служба . \r\n Промяната предвижда прехвърляне на 14 112 094 евро или 27 600 856,81 лв. от Приоритетна ос 1 „Научни изследвания и технологично развитие“ на Оперативна програма „Наука и образование за интелигентен растеж“ 2014-2020 г. в Приоритетна ос 2 „Образование и учене през целия живот“. \r\nПо този начин ще се подкрепи реформата за модернизация на системата за управление на висшите училища, изграждане на устойчива и ефективна връзка между висшите училища и пазара на труда и постигане на съответствие между търсенето и предлагането на специалисти с виеше образование, разширяване и укрепване на мрежата за учене през целия живот и широко приложение на различни електронни форми за дистанционно обучение.", "date": "2019.10.31", "title": "Правителството одобри промяна на Оперативна програма „Наука и образование за интелигентен растеж“ 2014-2020 г."}
{"url": "http://www.focus-news.net/news/2019/10/31/2714617/konstantin-hristov-wwf-zastrashenata-ot-izchezvane-riba-ne-e-samo-lokalna-no-i-globalna-tendentsiya.html", "text": "Застрашената от изчезване риба не е само локална, но и глобална тенденция. Това каза в интервю за  Агенция „Фокус“  Константин Христов, WWF, по повод Международния ден на Черно море. „Най-голямата заплаха за рибата и морските дарове това са климатичните промени. Веднага след тях се нарежда и свръхулова, който се дължи на индустриалния риболов с нещадящи техники. За да задоволим днес глада си за морска храна вадим повече риба, отколкото за съжаление, моретата и океаните могат устойчиво да осигурят“, посочи Христов. По думите му вече сме стигна ли един момент, в който морските екосистеми и много местни общности, които зависят от тези ресурси са изложени на риск. „Статистката показва, че глобалното производство на риба, което включва не само риболова, но и аквакултурите, възлиза на повече от 170 млн. тона. 33% от рибните запаси са подложени на свръхулов. В същото време повече от 800 млн. рибари на планетата зависят от морски дарове за храна, за доходи, за това да издържат своите семейства“, добави още той. „В тази връзка WWF призовава да променим начина, по който възприемаме рибата и рибните ресурси. Това не означава, че трябва да се откажем от тях. Но можем да пазаруваме морски  продукти, които са уловени или отгледани по начин, който запазва рибните ресурси и хората, които зависят от тях. Да не забравяме, че рибата и морските дарове са най-търгуваната стока в глобален мащаб и в резултат за последните 40 години световните запаси са намалели почти на половина“, обясни представителят на WWF. Според Христов Европейския съюз е най-големият пазар на морска храна на планетата. Той уточни, че по случай Международния ден на Черно море природозащитната организация Световен фонд за дивата природа - WWF гостува в ИКЕЯ от 31 октомври до 3 ноември. Тази инициатива е част от мащабна европейска кампания за опазване на живота в моретата и океаните. Като залага и на опазване на поминъка на хората, които разчитат на риболова. По думите му гостите на събитието ще получат ценни потребителски съвети под формата на игра. „Измислили сме интерактивен начин да предоставим статистика и информация чрез нашата инсталация „фризер“, която е проектирана по начин, който да симулира съвсем точно пазаруването на морска храна в рибния магазин. По този начин потребителите могат да се ориентират как точно да избират риба, така че да не вредят на рибните запаси в моретата и океаните“, каза още представителят на WWF. Христов посочи, че хората ще получат и първият наръчник за устойчива консумация на морска храна, нареченият от нас „Рибен буквар 2“. \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.10.31", "title": "Константин Христов, WWF: Застрашената от изчезване риба не е само локална, но и глобална тенденция"}
{"url": "http://www.focus-news.net/news/2019/10/31/2714624/pravitelstvoto-predlaga-pozhizneni-darzhavni-parichni-nagradi-na-osem-tvortsi-za-osobeni-zaslugi-kam-balgarskata-darzhava-i-natsiyata.html", "text": "Министерският съвет прие Решение за предложение до Народното събрание за предоставяне пожизнено на държавни парични награди на осем творци за изключителни постижения и цялостен принос в областта на културата, съобщиха от  правителствената информационна служба . Предложението е внесено от министъра на културата на основание чл. 2, ал. 1, т. 1 и чл. 3, ал. 1, т. 1 от Закона за награждаване на лица за особени заслуги към българската държава и нацията. \r\nДържавни парични награди за изключителните им постижения и за цялостния им принос в областта на културата се предоставят на: Проф. Анатоли Кръстев - музикант и педагог; Анжел Вагенщайн - режисьор и сценарист; Андрей Дреников - композитор и музикант; Георги Дюлгеров - режисьор и сценарист; Иван Стайков - музикант и поет; Иван Иванов - поет; Лили Иванова - поп-изпълнител и артист; Христо Ганев - режисьор и сценарист.", "date": "2019.10.31", "title": "Правителството предлага пожизнени държавни парични награди на осем творци за особени заслуги към българската държава и нацията"}
{"url": "http://www.focus-news.net/news/2019/10/31/2714621/vazstanoveno-e-dvizhenieto-po-pat-iii-822-samokov-shipochane-pri-km-5.html", "text": "Възстановено е движението по път III-822 Самоков - Шипочане при км 5. Това съобщиха от пресцентъра на  Агенция „Пътна инфраструктура“ .", "date": "2019.10.31", "title": "Възстановено е движението по път III-822 Самоков - Шипочане при км 5"}
{"url": "http://www.focus-news.net/news/2019/10/31/2714618/pravitelstvoto-odobri-stanovishte-po-konstitutsionno-delo-92019g.html", "text": "Правителството одобри становище на Министерския съвет по конституционно дело № 9 за 2019 г., по което МС е конституиран като заинтересована страна с определение на КС от 17 септември 2019 г., съобщиха от  правителствената информационна служба . \r\n Със същото определение Конституционният съд е допуснал до разглеждане по същество искането на тричленен състав на ВАС за установяване противоконституционност на чл. 142, ал. 1 от АПК и го е отклонил по отношение на чл. 229, ал. 1, т. 6 от ГПК във връзка с чл. 144 от АПК. \r\nВ становището на Министерския съвет е застъпено разбирането, че даването на задължително тълкуване на чл. 151, ал. 2, изречение трето от основния закон по конституционно дело № 12 за 2019 г. има преюдициално значение за произнасянето по настоящото конституционно дело, както е обоснована и тезата, че искането за установяване на противоречие с чл. 4 и чл. 151, ал. 2, изречение трето от Конституцията на Република България е необосновано насочено към чл. 142, ал. 1 от АПК и е неоснователно по същество, поради което следва да бъде отхвърлено.", "date": "2019.10.31", "title": "Правителството одобри становище по конституционно дело № 9/2019г."}
{"url": "http://www.focus-news.net/news/2019/10/31/2714620/politsiyata-razsledva-sluchay-na-sbivane-v-blizost-do-targovskiya-tsentar-na-bul-sitnyakovo.html", "text": "Полицията разследва случай на сбиване в близост до търговския център на бул. „Ситняково“. Това съобщиха от пресцентъра на  МВР . Криминалисти на СДВР изясняват всички обстоятелства около инцидента, възникнал тази нощ в столицата. Около 23.15 часа снощи в полицията е получен сигнал за сбиване между група мъже, в близост до търговски център на бул. „Ситняково“. Пристигналият полицейски екип установил на място 23-годишен пострадал мъж. По негови данни малко преди това, докато шофирал, бил засечен от няколко автомобила, единият от които препречил пътя му и го принудил да спре. От другите коли слезли няколко мъже, които го нападнали, удряли по главата и тялото, а после прехвърлили агресията си върху автомобила му. Пострадалият е транспортиран от екип на бърза помощ до болнично заведение за преглед, от където малко по-късно е освободен за домашно лечение. По случая е образувано досъдебно производство, в рамките на което, под наблюдението на прокуратурата, продължават процесуално-следствените действия за установяване на всички факти и обстоятелства, както и за издирване на извършителите.", "date": "2019.10.31", "title": "Полицията разследва случай на сбиване в близост до търговския център на бул. „Ситняково“"}
{"url": "http://www.focus-news.net/news/2019/10/31/2714623/daniel-smilov-politolog-boris-dzhonsan-e-prav-da-preduprezhdava-za-tezhka-predizborna-kampaniya.html", "text": "Борис Джонсън е прав да предупреждава за тежка предизборна кампания. Това каза в интервю за  Агенция „Фокус“  политологът Даниел Смилов по повод предстоящите на 12 декември предсрочни парламентарни избори във Великобритания. Той добави, че очакванията му са изборите да са тежки, заради по-малката преднина на Консервативната партия в сравнение с изборите по времето на бившия премиер Тереза Мей.  „Очаквам изборите да са тежки. Консерваторите влизат с 10 % преднина в тях и това изобщо не е гаранция за тяхна победа. Всъщност предишния път, когато имаше предсрочни парламентарни избори, инициирани от Тереза Мей, те влязоха с 20 % преднина, която до голяма степен беше компенсирана от лейбъристите:, добави политологът. Смилов определи случващото се в Обединеното кралство като сериозен трус. „През последните 4 години те са имали три  парламентарни избора, което е индикация за нестабилност на управлението. Цялата тази нестабилност разбира се е резултат от референдума за Брекзит. Проблемът е, че каквото и да е решението по отношение на Брекзит, то ще бъде тежко и ще остави половината от страната много сериозно разочарована“, посочи още политологът.  \r\nТеодора ПАВЛОВА \r\n Пълния текст на интервюто четете по-късно в „Мнение“", "date": "2019.10.31", "title": "Даниел Смилов, политолог: Борис Джонсън е прав да предупреждава за тежка предизборна кампания"}
{"url": "http://www.focus-news.net/news/2019/10/31/2714622/pravitelstvoto-odobri-stanovishte-na-ministerskiya-savet-po-konstitutsionno-delo-122019-g.html", "text": "Правителството одобри становище на Министерския съвет по конституционно дело № 12 за 2019 г., образувано по искане на пленума на Върховния административен съд за даване на задължително тълкуване на чл. 151, ал. 2, изречение трето от Конституцията по следните въпроси: „Какво е действието на решението на Конституционния съд, с което се обявява противоконституционност на закон, по отношение на заварени правоотношения и висящи съдебни производства, с оглед разпоредбата на чл. 151, ал. 2, изречение трето от Конституцията?“; „Какви са правните последици от решенията на Конституционния съд в хипотезата, когато се обявява за противоконституционен ненормативен правен акт - решение на Народното събрание или указ на президента?“; „При какви условия се проявява възстановителното действие на решение на Конституционния съд, с което се обявява за противоконституционен закон, изменящ или отменящ действащ?“., съобщиха от  правителствената информационна служба . \r\nВ становището на Министерският съвет по първото тълкувателно питане се изразява мнението, че решението на Конституционния съд, с което се обявява противоконституционност на закон има конститутивно действие и по отношение на заварените висящи правоотношения и незавършени съдебни производства.  \r\nПо второто тълкувателно питане се изразява мнение, че решението на Конституционния съд, с което се обявява за противоконституционен ненормативен акт - решение на Народното събрание или указ на президента на републиката, има конститутивно действие в хипотезата, в която актът не е изпълнен или не е приложен. Ако актът е изпълнен или е приложен, решението на КС има установително действие, а правните последици от обявения за противоконституционен ненормативен акт се уреждат от органа, приел или издал акта - Народното събрание, съответно президента на републиката. \r\nПо третото тълкувателно питане Министерският съвет изразява мнение, че условията, при които се проявява възстановителното действие на решението на Конституционния съд, не може да се определят чрез тълкуване на Конституцията. Решението на Конституционния съд, с което се обявява за противоконституционен закон, който отменя действащ закон, има възстановително действие по отношение на отменения закон. Решението на Конституционния съд, с което се обявява за противоконституционен закон, който изменя действащ закон, няма възстановително действие по отношение на редакцията на предишния закон, освен в хипотезата при изрично сезиране и изрично обявяване на противоконституционност и на отмяната на закона.", "date": "2019.10.31", "title": "Правителството одобри становище на Министерския съвет по конституционно дело № 12/2019 г."}
{"url": "http://www.focus-news.net/news/2019/10/31/2714630/35-godishen-mazh-e-zadarzhan-v-pernik-za-pritezhanie-na-blizo-kilogram-kanabis.html", "text": "35-годишен мъж е задържан в Перник за притежание на близо килограм канабис. Това съобщиха от пресцентъра на  МВР . Вчера служители от сектор „Противодействие на криминалната престъпност“ при ОДМВР – Перник проверили 35-годишния мъж на ул. „Струма“ в града. В лек автомобил, ползван от него, и в жилището му са намерени и иззети малко под един килограм канабис и 11 пакетчета с бяло прахообразно вещество. Мъжът е познат на органите на реда. Задържан е за 24 часа с полицейска мярка. Започнато е досъдебно производство под надзора на Прокуратурата и действията по разследването продължават.", "date": "2019.10.31", "title": "35-годишен мъж е задържан в Перник за притежание на близо килограм канабис"}
{"url": "http://www.focus-news.net/news/2019/10/31/2714632/150-grama-kanabis-sa-izzeti-pri-proverka-na-lek-avtomobil-v-pomorie.html", "text": "150 грама канабис са иззети при проверка на лек автомобил в Поморие. Това съобщиха от пресцентъра на  МВР . Към 15.00 часа вчера на ул. „Манастирска“ в Поморие служители от РУ спрели за проверка „Ауди А3“ с бургаска регистрация, управляван от 42-годишен мъж. В лекия автомобил е намерена опаковка със суха зелена тревна маса канабис с тегло 150 грама. Помориецът е задържан за срок от 24 часа. По случая е образувано бързо полицейско производство.", "date": "2019.10.31", "title": "150 грама канабис са иззети при проверка на лек автомобил в Поморие"}
{"url": "http://www.focus-news.net/news/2019/10/31/2714626/363-lv-shte-e-liniyata-na-bednost-za-stranata-prez-2020-g.html", "text": "Правителството определи линията на бедност за 2020 г. Размерът й ще е 363 лв. - с 15 лв. по-висок в сравнение 2019 г., съобщиха от  правителствената информационна служба . \r\nСумата е определена в съответствие е Методиката за определяне на линията на бедност за страната. Размерът се изчислява на база линията на бедност определена от изследването „Статистика на доходите и условията на живот (EU-SILC)“ и индекса на цените на малката по състав кошница. \r\nЛинията на бедност се използва при разработване на държавната политика в областта на доходите и жизненото равнище, при определяне на конкретни мерки за социална защита и е база за определяне на размера на финансовата подкрепа за хората с увреждания.", "date": "2019.10.31", "title": "363 лв. ще е линията на бедност за страната през 2020 г."}
{"url": "http://www.focus-news.net/news/2019/10/31/2714627/normalno-se-osashtestvyava-preminavaneto-prez-gkpp-zlatograd.html", "text": "Нормално се осъществява преминаването през ГКПП „Златоград“ на границата с Гърция по данни към 13.00 часа. Това съобщиха за  Радио „Фокус“ – Смолян  от ГД „Гранична полиция“. Нормално се преминава и през граничните пунктове „Маказа“ и „Капитан Петко войвода“. \r\nНели ГЕРГЬОВСКА", "date": "2019.10.31", "title": "Нормално се осъществява преминаването през ГКПП „Златоград“"}
{"url": "http://www.focus-news.net/news/2019/10/31/2714628/sport-nadal-se-varna-na-korta-s-pobeda.html", "text": "Номер 2 в ранглистата по тенис при мъжете Рафаел Надал преодоля Адриан Манарино (Франция) със 7:5, 6:4 във втория кръг на “Мастърс”-а в Париж. Испанецът контролираше събитията на корта през цялото време, като реализира пробиви в края на всеки от сетовете и така си гарантира среща със Стан Вавринка в следващия, 3-и кръг, на турнира.", "date": "2019.10.31", "title": "Спорт: Надал се върна на корта с победа"}
{"url": "http://www.focus-news.net/news/2019/10/31/2714629/pravitelstvoto-otpusna-2500-lv-za-nagradata-na-stoyanka-nasteva-za-2019-g.html", "text": "През юли 2019 г. Народното събрание реши да бъде отпусната държавна парична награда пожизнено на г-жа Стоянка Настева в размер 500 лв. месечно за изключителни постижения и за цялостния й принос в областта на образованието, съобщиха от  правителствената информационна служба . \r\nСъгласно Наредбата за реда за предоставяне и изплащане на държавни парични награди на лица с особени заслуги към държавата и нацията, средствата за текущата година се осигуряват от централния бюджет чрез одобряване на допълнителни разходи по бюджета на съответния първостепенен разпоредител, в случая Министерството на образованието и науката, а изплащането на наградата трябва да започне от месеца, следващ месеца на приемане на решението. \r\nС настоящото Постановление се осигуряват средства в размер на 2 500 лв., необходими за изплащане на наградата, изчислени за периода август - декември 2019 г. \r\nЗа следващите години средствата, необходими за изплащането на държавната парична награда, ще бъдат планирани по бюджета на Министерството на образованието и науката.", "date": "2019.10.31", "title": "Правителството отпусна 2500 лв. за наградата на Стоянка Настева за 2019 г."}
{"url": "http://www.focus-news.net/news/2019/10/31/2714637/mestni-izbori-2019-obshtinskiyat-savet-na-dps-chernoochene-razprostrani-deklaratsiya-po-povod-intsidentite-s-rushene-na-imushtestvo-v-sela-ot-rayona.html", "text": "В декларация на ДПС-Черноочене се изразява позицията на партийната структура по повод инцидентите в 5 села от района на общината, разпространена в медиите, предаде кореспондент на  Радио „Фокус“ . В текста на обръщението си политическата партия осъжда остро тези прояви. „Обръщаме специално внимание на престъпните посегателства, извършени на  29 октомври 2019 г. в община Черноочене от привърженици на ПП ГЕРБ, както следва: ДПС остро осъжда престъпните посегателства, извършени на  29 октомври 2019 г. в община Черноочене от привърженици на ПП ГЕРБ. Изразява своята вяра в правораздавателните органи на Република България, които единствено, въпреки опитите за политическо покровителство, могат да наложат справедливи наказания на извършителите. Общинският съвет на ПП „Движение за права и свободи“ – Черноочене не приема опитите на ПП ГЕРБ за правене на политика чрез насаждане на омраза между жителите на община Черноочене. Най - ярък пример в тази насока е грозната предизборна кампания на кандидата за кмет на ПП ГЕРБ, която беше лишена от идеи и изпълнена с провокации и клевети. Но ПП ДПС ще продължава да дава спокойствие, сигурност и увереност на гражданите“. ДПС-Черноочене счита, че е имало „ненавременни действия“ на служителите на реда в ПУ – Черноочене, в декларацията се твърди за „спомагане“ на извършителите. „По време на цялата предизборна кампания, те спомогнаха на извършителите да подхранват чувството си за безнаказаност, което и без това им е закърмено от покровителите. Извършените погроми не постигнаха своята цел. Привържениците на ПП ДПС не могат да бъдат сплашени, поради разбирането им, че властта произтича от Народа. Но показаха друго - безпомощността на ПП ГЕРБ в община Черноочене и липсата на уважение към волята на избирателя. Избирателят чрез своя глас поднесе звучен шамар на ПП ГЕРБ, чиито оттенък беше избора на Демокрацията пред избора на Авторитаризма. Резултатите са още по красноречиви – 72,83 % подкрепа за кандидата на ПП ДПС Айдън Ариф Осман и 72,78 % подкрепа за кандидатите за общински съветници от ПП ДПС. От местната структура на партията в Черноочене се сочи, че демокрацията е обща ценност на българското общество, а „ПП ДПС още от учредяването си е призвана да защитава Демокрацията в страната и неотклонно ще продължава да полага усилия за отстояване и утвърждаване на Демокрацията. Приканваме политическите номади да уважават волята на Негово величество избирателя. Припомняме им думите на председателя на ПП ДПС г-н Мустафа Карадайъ – Властта идва от хората, тя е на хората и за хората!“, се заявява още в декларацията на ДПС–Черноочене. \r\nДарина ДЕЕНИЧИНА", "date": "2019.10.31", "title": "Местни избори 2019: Общинският съвет на ДПС –Черноочене разпространи декларация по повод инцидентите с рушене на имущество в села от района"}
{"url": "http://www.focus-news.net/news/2019/10/31/2714634/190-kilograma-tyutyun-sa-izzeti-pri-proverka-na-lek-avtomobil-v-knezha.html", "text": "190 килограма тютюн са иззети при проверка на лек автомобил в Кнежа. Това съобщиха от пресцентъра на  МВР . Вчера на улица „Димитър Бутански“ в Кнежа за проверка е спрян лек автомобил, управляван от 62-годишен от село Буковлък, с когото пътувал 15-годишен от същото село. В автомобила са открити пет бали тютюн, с общо тегло от 190 килограма. Уведомен е дежурен прокурор от Районна прокуратура – Кнежа. 15-годишният доброволно предал намерените акцизни стоки без платен акциз. Образувано е досъдебно производство. Продължава работа разследващ полицай.", "date": "2019.10.31", "title": "190 килограма тютюн са иззети при проверка на лек автомобил в Кнежа"}
{"url": "http://www.focus-news.net/news/2019/10/31/2714636/tezhkotovaren-avtomobil-e-padnal-v-dere-na-pat-i-4-sevlievo-veliko-tarnovo-pri-razklona-za-dobromirka.html", "text": "Временно движението по път I-4 Севлиево - Велико Търново при разклона за Добромирка се осъществява двупосочно в една лента поради пътнотранспортно произшествие, съобщиха за  Радио „Фокус“-Велико Търново  от Областно пътно управление-Габрово. Заради лоши метеорологични условия тежкотоварен автомобил е поднесъл и е паднал в дере. Шофьорът е ударил главата си и е откаран в спешен център без опасност за живота. Към този момент се очаква да пристигне фадрома, за да разчисти тухлите, които са паднали от камиона и затрудняват движението в другата лента. ТИР-ът не затруднява трафика в района, тъй като е извън пътното платно.  \r\nШофьорите е необходимо да карат с повишено внимание и съобразена скорост, като спазват указанията на \"Пътна полиция\". \r\nРени АТАНАСОВА", "date": "2019.10.31", "title": "Тежкотоварен автомобил е паднал в дере на път I-4 Севлиево - Велико Търново при разклона за Добромирка"}
{"url": "http://www.focus-news.net/news/2019/10/31/2714638/odobren-e-sastavat-na-pravitelstvenata-delegatsiya-za-uchastie-v-generalnata-konferentsiya-na-yunesko.html", "text": "Министерският съвет одобри състава и позициите на правителствената делегация на Република България за участие в 40-та сесия на Генералната конференция на ЮНЕСКО, която ще се проведе в Париж от 12 до 27 ноември 2019 г., съобщиха от  правителствената информационна служба . Тя ще бъде ръководена от министъра на културата Боил Банов, който ще произнесе националното изказване в рамките на общия политически дебат. В състава на делегацията са включени представители на българските министерства и институции, които участват активно в изпълнението на програмите на ЮНЕСКО.", "date": "2019.10.31", "title": "Одобрен е съставът на правителствената делегация за участие в Генералната конференция на ЮНЕСКО"}
{"url": "http://www.focus-news.net/news/2019/10/31/2714640/politsiyata-v-harmanli-razsledva-falshiv-signal-za-otvlichane.html", "text": "Полицията в Харманли разследва фалшив сигнал за отвличане. Това съобщиха от пресцентъра на  МВР . Две девойки на 17 и 22 години са вдигнали на крак полицейското управление в Харманли. В рамките на 2 дни (от 27 октомври) те поддържали заблудата, че са отвлечени от непознати чрез съобщения до родителите си отстоявали версията, че са заключени на адреси в Първомай и Чирпан. След като момичетата са обявени за издирване, са предприети действия за установяване на местонахождението им. В хода на оперативно-издирвателните действия, на 29 октомври младите жени заедно с едногодишното дете на по-голямата са намерени в хасковски хотел в компанията на двама мъже в добро физическо и психично здраве. От разговорите с тях станало известно, че са напуснали домовете си по собствено желание, за да се видят с мъжете, с които поддържали интернет връзка. Инсценираното отвличане било с цел да избегнат конфликт с родителите си. Материалите за поведението на непълнолетната ще бъдат предадени на МКБППМН - Харманли.", "date": "2019.10.31", "title": "Полицията в Харманли разследва фалшив сигнал за отвличане"}
{"url": "http://www.focus-news.net/news/2019/10/31/2714643/kiril-marichkov-e-predlozhen-za-udostoyavane-s-orden-stara-planina-parva-stepen.html", "text": "Правителството предлага на Президента на Република България да издаде указ за награждаване на Кирил Маричков с орден „Стара планина“ - първа степен, за изключително големите му заслуги към развитието на българската култура и изкуство, съобщиха от  правителствената информационна служба . \r\nПрез дългата професионална кариера с многобройни участия в страната и чужбина Кирил Маричков не само допринася за развитието и популяризирането на българската музика, но и за формирането на вкусовете, ценностите и стандартите на няколко поколения българи. Авторските композиции и вечните рок хитове на Кирил Маричков и неговите групи са безспорни образци в съвременната ни рок музика, спечелили признанието на публиката и превърнали се във вдъхновение за младите български музиканти. \r\nОсвен като изпълнител, музикант и композитор, Кирил Маричков е познат и с активната си обществена дейност и ярко изявена гражданска позиция.", "date": "2019.10.31", "title": "Кирил Маричков е предложен за удостояване с орден „Стара планина“- първа степен"}
{"url": "http://www.focus-news.net/news/2019/10/31/2714625/komisar-lyubomir-kostadinov-patna-politsiya-v-ramkite-na-aktsiya-zima-2019-shte-se-provedat-tri-kampanii-nasocheni-kakto-kam-shofyorite-taka-i-kam-peshehodtsite.html", "text": "Акция \"Зима\" е кампания, съгласно план-график на превантивните кампании на отдел „Пътна полиция“ и Главна дирекция „Национална полиция“ за ограничаване на пътнотранспортните произшествия през 2019 г. От 1 до 30 ноември се организира акция \"Зима\". Тя ще се проведе съвместно с партньорите от СБА и БЧК. В рамките на акцията ще се проведат три кампании. Това каза началникът на отдел „Пътна полиция“ при Главна дирекция „Национална полиция“ комисар Любомир Костадинов на пресконференцията по откриване на кампанията акция \"Зима\" 2019, предаде репортер на  Агенция „Фокус“ . „Първата част е кампания за безопасно пътно транспортно средство през зимата. Тя е насочена към водачите на пътни транспортни средства – велосипеди, превозни средства с животинска тяга и други. Тя ще се проведе в периода от 1 до 10 ноември“, посочи Костадинов. По думите му, втората част от кампанията е насочена към пешеходци и водачи за толерантност на пътя и ще се проведе в периода от 11 до 20 ноември 2019 г. „Тя ще бъде насочена към превенция на поведението на пешеходеца и на водачите, неосигуряващи предимство на пешеходците. Ще се извършва активен контрол за спазване от пешеходците на правилата за безопасно пресичане, както и за даване на предимство на пешеходните пътеки“, допълни той. Костадинов заяви, че третата част от кампанията е за безопасно шофиране през зимата. „Тя е насочена към водачите на моторни превозни средства, изправността на автомобилите им и поведението на водачите спрямо пешеходците. Тя ще се проведе в периода от 21 до 30 ноември 2019 г. и ще бъде насочена към контрол на техническата изправност на автомобилите и на осветителните им системи, поведението на пътниците, както и към водачите на МПС и пешеходците“, обясни той.  \r\nЗорница КОСТАДИНОВА", "date": "2019.10.31", "title": "Kомисар Любомир Костадинов, „Пътна полиция“: В рамките на акция \"Зима\" 2019 ще се проведат три кампании, насочени както към шофьорите, така и към пешеходците"}
{"url": "http://www.focus-news.net/news/2019/10/31/2714633/petar-mandzhukov-shte-e-pocheten-konsul-na-uzbekistan.html", "text": "Министерският съвет прие решение за откриване на почетно консулство на Република Узбекистан в Република България, ръководено от почетен (нещатен) консул, съобщиха от  правителствената информационна служба . Новооткритото почетно консулство на Узбекистан ще бъде със седалище в гр. София и консулски окръг, обхващащ територията на областите Пловдив и София (столица). \r\nПетър Манджуков ще изпълнява функциите на почетно (нещатно) консулско длъжностно лице на Узбекистан в България. Той е председател на Съвета на директорите и изпълнителен директор на „Манджуков” ООД. \r\nОткриването на почетно консулство на Узбекистан в София ще допринесе за задълбочаване и разширяване на двустранното сътрудничество в дългосрочен политически и икономически аспект. \r\nКъм момента Узбекистан няма свое дипломатическо представителство в София. За връзките с България отговаря посланикът й в Турция.", "date": "2019.10.31", "title": "Петър Манджуков ще е почетен консул на Узбекистан"}
{"url": "http://www.focus-news.net/news/2019/10/31/2714642/inzh-ivan-dosev-api-ot-agentsiya-patna-infrastruktura-veche-sme-startirali-gotovnostta-za-zimno-poddarzhane-na-republikanskite-patishta.html", "text": "Всяка година от Агенция „Пътна инфраструктура“ стартираме готовността за зимно поддържане на републиканските пътища. Това каза инж. Иван Досев, член на УС на АПИ, на пресконференция по откриване на кампанията Акция \"Зима\" 2019, предаде репортер на  Агенция „Фокус“ . „Тази година със заповед на Управителния съвет такава готовност е въведена от вчера за високопланинските проходи с надморска височина над 500 метра, както и за всички други участъци от републиканската мрежа с надморска височина над 1000 метра. Осигурени са над 35 000 тона сол, подсигурени са над 3 000 машини за снегопочистване“, посочи Досев. Той допълни, че поетапно, следейки прогнозите за метеорологичната обстановка ще бъдат въведени и за останалите участъци от републиканската пътна мрежа заповеди за зимна готовност.  \r\n„Както всяка година Агенция „Пътна инфраструктура“ прави подготовка.Институциите полагаме много усилия за повишаване на пътната безопасност и за осигуряване проходимостта на пътищата, но искам да отправя апел и към гражданите, които ползват тази инфраструктура да обърнат внимание и на себе си, и не само през този един месец, в който тече акция „Зима““, каза още Досев. Той изрази надежда, че тази акция, повтаряйки се много пъти, да доведе до една положителна тенденция за намаляване на пострадалите, вследствие на инциденти. „Надявам се и акцията да накара водачите да имат самосъзнание и да си подготвят автомобилите, както и самите те психически да се подготвят за променените условия по пътищата. Апела е не само към водачите на автомобили, а и към пешеходците“, апелира Досев.  \r\nЗорница КОСТАДИНОВА", "date": "2019.10.31", "title": "Инж. Иван Досев, АПИ: От Агенция „Пътна инфраструктура“ вече сме стартирали готовността за зимно поддържане на републиканските пътища"}
{"url": "http://www.focus-news.net/news/2019/10/31/2714641/simeon-spiridonov-e-predlozhen-za-udostoyavane-s-orden-sv-sv-kiril-i-metodiy-ogarlie.html", "text": "Правителството предлага на Президента на Република България да издаде указ за награждаване на Симеон Спиридонов с орден „Св. Св. Кирил и Методий” - огърлие за особено значимите му заслуги в областта на културата и изкуството, съобщиха от  правителствената информационна служба . \r\nСимеон Спиридонов е български художник, чиито произведения са познати на ценителите от цял свят и са експонирани в галерии и в частни колекции в редица страни, сред които Испания, Гърция, САЩ, Русия, Мексико, Португалия, Полша и други. Познат е и като автор и илюстратор на над 200 книги, както и на филми за деца. \r\nЗаради таланта и неповторимия му стил художникът е включен сред най- големите имена на съвременното изкуство в престижни световни класации и издания. Носител е на редица награди, сред които и най-високото отличие на Министерството на културата „Златен век“. Член е на Световната асоциация на художниците към International Federation of Photographic Art /FIAP/-UNESCO. \r\nБлагодарение на неговата обществена и дарителска дейност са създадени училищна галерия и художествена гимназия в с. Дрен, където художникът живее и работи през последните години.", "date": "2019.10.31", "title": "Симеон Спиридонов е предложен за удостояване с орден „Св. Св. Кирил и Методий” - огърлие"}
{"url": "http://www.focus-news.net/news/2019/10/31/2714631/pravitelstvoto-reshi-da-se-uchredi-bezvazmezdno-pravo-na-stroezh-varhu-dva-imota.html", "text": "Правителството реши да се учреди безвъзмездно право на строеж върху два имота, част от морското дъно в границите на вътрешните морски води на България в Черно море, в полза на община Царево, съобщиха от  правителствената информационна служба . Това ще позволи да се направи разширение, реконструкция и модернизация на съществуващото общинско рибарско пристанище „Мичурин“. По този начин капацитета му ще се увеличи с повече от 60 %. Също така ще се създаде възможност да бъдат обслужвани не само малки риболовни кораби, но и такива с дължина до 24 метра. Ще бъдат създадени и необходимите условия риболовни кораби да бъдат изтегляни на брега за извършване на дребни ремонти. Правото на строеж е учредено в съответствие с одобрения от заместник-министъра на регионалното развитие и благоустройството и влязъл в сила специализиран подробен устройствен план. \r\n„Български пощи“ ЕАД ща продадат недвижими имоти в Студентски град, София чрез пряко договаряне на „Държавна консолидационна компания“ ЕАД. Държавното дружество е собственик на парцела, на който са изградени обектите. Те не са необходими за дейността на „Български пощи” ЕАД. Продажбата ще се извърши по цена, не по-ниска от определената от независим оценител. \r\nЗа срок от 10 години на община Костинброд се предоставят безвъзмездно за управление имоти - публична държавна собственост. Имотите се намират в Софийска област, община Костинброд, местност „Градище“ и попадат в териториалния обхват на групова археологическа недвижима културна ценност с категория „национално значение“ - „Късноантична резиденция Скретиска/ ранновизантийска Кретискара и Ротонда“. Предоставянето на имотите на общината ще допринесе за обогатяване културно-историческото наследство на местно ниво, ще подпомогне популяризирането на недвижимата ценност и превръщането й в съществен фактор за разширяването на културния туризъм на местно ниво. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство от Регионален исторически музей - София. \r\nНа община Димитровград безвъзмездно се предоставят за управление  имоти - публична държавна собственост, за срок от 10 години. Имотите се намират област Хасково, община Димитровград, с. Каснаково и представляват част от териториалния обхват на археологическа недвижима културна ценност с категория „национално значение“ - „Светилище на нимфите“. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство от Исторически музей - Димитровград. \r\nПоради отпаднала нужда, от Българската агенция по безопасност на храните се отнема правото на управление върху имот - публична държавна собственост. Имотът се обявява за частна държавна собственост и преминава в управление на областния управител на област Благоевград на основание на разпоредбите на Закона за държавна собственост. Имотът се намира в село Коларово, община Петрич, и е с площ 1500 кв. м, включително двуетажна сграда и едноетажна зала.  \r\nИмот в гр. Троян, който е частна държавна собственост, става публична държавна собственост и се предоставя за управление на Министерството на земеделието, храните и горите за нуждите на Общинската служба по земеделие - гр. Троян. Имотът представлява пет стаи с площ 99 кв. м на първия етаж в сграда, които и до момента са ползвани от общинската служба и са придобили характеристики на имот - публична държавна собственост. Помещенията са ремонтирани по „Проект повишение на енергийната ефективност на обществена сграда па общинската и държавна администрация“ и са адаптирани за достъп на хора с увреждания, което е основание за безсрочното им предоставяне за управление па Министерството на земеделието, храните и горите. \r\nСъгласно друго решение на правителството, се отчуждават имоти и части от имоти-частна собственост, необходими за изграждане на две отсечки с обща дължина 13,710 км от 15-километров участък от автомагистрала „Хемус“ на територията на област Ловеч, включително пътните възли „Боаза“ и „Дерманци“. Имотите, които подлежат на отчуждаване, са определени съгласно одобрения устройствен план – парцеларен план на трасето. Те се намират в землищата на селата Дерманци, Торос и Пещарна в община Луковит, с. Български извор в община Тетевен и с. Брестница, община Ябланица. Средствата за обезщетяване на собствениците са за сметка на Агенция „Пътна инфраструктура“. Решението може да се обжалва пред административния съд по местонахождението на имотите в 14-дневен срок от съобщаването му на заинтересованите лица по реда на Административнопроцесуалния кодекс.", "date": "2019.10.31", "title": "Правителството реши да се учреди безвъзмездно право на строеж върху два имота"}
{"url": "http://www.focus-news.net/news/2019/10/31/2714635/pravitelstvoto-utvardi-spogodbata-za-trudova-migratsiya-s-gruziya.html", "text": "Министерският съвет прие Решение за утвърждаване на Спогодбата между правителството на Република България и правителството на Грузия за регулиране на трудовата миграция, съобщиха от  правителствената информационна служба . \r\nДокументът беше подписан на 30.09.2019 г. в грузинската столица Тбилиси от министъра на труда и социалната политика Бисер Петков и Екатерине Тикарадзе, министър на вътрешно разселените лица от окупираните територии, труда, здравето и социалните въпроси на Грузия. \r\nСпогодбата ще се прилага за граждани на България и Грузия с трудов договор и разрешение за пребиваване на територията на другата страна. Целта на документа е да даде допълнителна възможност за осигуряване на работници за сектори от икономиката на България, в които има недостиг на работна сила. \r\nСъс Спогодбата се регламентира наемането без разрешение за работа на грузински работници в България за срок от 1 година с възможност за последващо удължаване за общо до 3 години. Урежда се и обменът на сезонни работници между двете страни за период до 9 месеца годишно. \r\nНаетите по Спогодбата работници ще имат същите трудови права и задължения и защита на работното място, които са в сила за местните работници.", "date": "2019.10.31", "title": "Правителството утвърди Спогодбата за трудова миграция с Грузия"}
{"url": "http://www.focus-news.net/news/2019/10/31/2714646/balgariya-i-obedinenite-arabski-emirstva-shte-si-satrudnichat-v-turizma.html", "text": "Министерският съвет одобри проект на Меморандум за разбирателство за сътрудничество в областта на туризма между Министерството на туризма на Република България и Министерството на икономиката на Обединените арабски емирства като основа за водене на преговори между тях, , съобщиха от  правителствената информационна служба . \r\nДокументът отразява готовността на двете държави да създадат най- благоприятни условия за взаимноизгодно партньорство в сектора. Те ще насърчават инвестициите в него и ще участват в международни туристически и инвестиционни изложения, организирани на тяхна територия. Меморандумът поставя фокус и върху стимулиране на инициативите за популяризиране на културно-историческите паметници с цел двустранно развитие на културния туризъм. \r\nБългария и ОАЕ ще обменят информация и опит също в администрирането на хотели и курорти, в организирането на учебни програми и техники за обучение на кадри в туризма, в сферата на събирането на туристическите данни и в статистиката, в лицензирането на туристически съоръжения, както и в развитието на здравния туризъм. \r\nДвете страни ще задълбочат сътрудничеството си и в рамките на международни форуми и по линия на международни формации като Световната организация по туризъм към ООН и др.", "date": "2019.10.31", "title": "България и Обединените арабски емирства ще си сътрудничат в туризма"}
{"url": "http://www.focus-news.net/news/2019/10/31/2714639/pravitelstvoto-odobri-rezultatite-ot-balgarskoto-uchastie-v-provedeni-zasedaniya-na-saveta-na-es.html", "text": "Правителството одобри резултатите от участието на българската делегация в заседанието на Съвета на ЕС по конкурентоспособност, което се проведе на 26 и 27 септември в Брюксел, съобщиха от  правителствената информационна служба . В частта „Вътрешен пазар и индустрия“ беше обсъдена визията за дългосрочна стратегия за устойчив растеж. Министрите изтъкнаха необходимостта от амбициозна индустриална политика, прилагане на правилата на ЕС, балансиран подход между конкурентоспособност и климатична неутралност, осигуряване на равнопоставени условия в търговските отношения с основни партньори, намаляване на административната тежест и др. По темата за дългосрочна стратегия за устойчив растеж се проведе дискусия и в частта „Научни изследвания“. Съветът постави акцент върху четири основни приоритета, които касаят бъдещето на Европа: необходимост от устойчив растеж, изграждане на единен пазар, благоприятен за иновациите, климатична неутралност и цифрова икономика. \r\nСъветът на ЕС по околна среда проведе заседание на 4 октомври в Люксембург. Приети бяха заключения, изразяващи обща позиция на ЕС за предстоящата климатичната конференция в Сантяго де Чили на 2-13 декември 2019 г. (СОР25). Министрите обсъдиха също Стратегическата дългосрочна визия на ЕС за неутрална по отношение на климата икономика, като във фокуса на дискусията бяха основните условия, стимули и благоприятна рамка, които трябва да бъдат изготвени на европейско ниво с оглед постигане на климатична неутралност до 2050 г. Съветът прие и заключения по Осмата програма за действие за околната среда и бъдещите действия в областта на кръговата икономика. \r\nНа 7 и 8 октомври в Люксембург се проведе заседание на Съвета на ЕС „Правосъдие и вътрешни работи”. В част „Правосъдие“ беше обсъдена темата „Действия на Европейския съюз срещу корупцията“. Втората тема, включена в заседанието, беше посветена на агенцията Евроюст, в контекста на засилването на борбата с трансграничната престъпност. Министрите на правосъдието приеха Директивата относно защитата на лица, които подават сигнали за нарушения на правото на Европейския съюз, като държавите членки разполагат с две години да въведат новите правила в националните си законодателства. Европейската комисия запозна министрите на правосъдието с хода на преговорите по споразумението между ЕС и САЩ за трансграничен достъп до електронни доказателства и по Втория допълнителен протокол на Будапещенската конвенция. Освен това беше предоставена информация по институционализирането на Европейската прокуратура и направи оценка на прилагането на Кодекса на поведение относно речта на омразата онлайн. В част „Вътрешни работи“ бяха проведени дискусии относно борбата с крайнодесния екстремизъм и тероризъм; бъдещето на вътрешната сигурност и модерните технологии в ЕС; хибридните заплахи и вътрешната сигурност; актуалното състояние на миграцията; прилагането на оперативната съвместимост на информационните системи.", "date": "2019.10.31", "title": "Правителството одобри резултатите от българското участие в проведени заседания на Съвета на ЕС"}
{"url": "http://www.focus-news.net/news/2019/10/31/2714645/na-arhangelova-zadushnitsa-shte-bade-otdadena-pochit-kam-trima-vidni-zhiteli-na-burgas.html", "text": "На 2 ноември Българската православна църква отбелязва Архангелова задушница. По традиция на този ден Община Бургас почита паметта на свои заслужили жители. Тази година от 11.00 часа ще бъдат поднесени цветя на гробните места на поетесата Петя Дубарова, филантропа и щедър дарител Александър Георгиев Коджакафалията и автора на Химна на Независимостта Георги Шагунов. Това съобщиха от пресцентъра на  Община Бургас . Общоградското възпоменание ще започне още от 10.00 часа с изпълнение на траурна музика от Бургаския духов оркестър. От 10.30 часа ще бъде отслужена заупокойна молитва. Възпоменанието ще се проведе на площада пред Дома на покойника в Гробищния парк.  \r\nЗа безпрепятственото организиране на потока от хора и автомобили, както и безопасното преминаване на възпоминанието е създадена организация от страна на ОДВМР, общинска дирекция \"Управление при кризи, обществен ред и сигурност\" и охранителната фирма на Гробищния парк. Всички, които в този ден искат да почетат паметта на починали роднини и близки, могат да се придвижат до гробището и с градския транспорт.", "date": "2019.10.31", "title": "На Архангелова задушница ще бъде отдадена почит към трима видни жители на Бургас"}
{"url": "http://www.focus-news.net/news/2019/10/31/2714649/daniel-smilov-politolog-ochakvam-prehodniyat-period-na-brekzit-da-bade-udalzhen-i-sled-kraya-na-2020-godina.html", "text": "Очаквам след 31 януари преходният период на Брекзит да бъде удължен и след края на 2020 година. Това каза в интервю за  Агенция „Фокус“  политологът Даниел Смилов.  Той посочи, че на 31 януари се предполага формално излизане от страна на Обединеното кралство от ЕС, но тепърва ще се договорят реалните отношения между ЕС и Великобритания след оттеглянето й от политическите структури на Съюза. „В рамките на една година, до края на 2020, трябва да се достигне до изработване на детайлното споразумение за бъдещите отношения, което ще бъде наистина много тежка задача. Очаквам на края на 2020 година да имаме ново отлагане за договаряне на тези конкретни уточнения.  След 31 януари това, което ще се случи, е, че започва един преходен период. Обединеното кралство вече ще бъде излязло от ЕС, но по всичко ще остане така до края на годината, както е досега по отношение на съществуващите регулации. А докрая на годината ще трябва да се договорят с ЕС как ще изглеждат новите отношения“, добави той. Смилов определи периода до края на 2020 г. като много кратък, за да се достигне до установяване на крайните конкретни отношения между ЕС и Великобритания. „ Всички признават, че за една година едва ли ще могат да минат през всички детайли на бъдещите отношения. Така че не изключвам след това удължаване на преходния период за повече преговори. Сами разбирате, че това ще бъде доста тежък процес, дори и при най-оптимистичния вариант за консерваторите. Все пак трябва да знаем, че ЕС представлява едно много детайлно регулирано поле на свободно движение на хора, стоки и капитали и услуги. То се базира на 83 000 регулации. Това са всъщност правила, закони, които Обединеното кралство трябва да избере да остави или такива, каквито са, или да промени. Това е една гигантска административна задача. Така че дори Джонсън да успее да прокара своето решение по отношение дали са вътре, или вън от ЕС, справянето с тази гигантска административна задача също ще отнеме много време“, допълни политологът. Смилов посочи още, че Обединеното кралство ще има няколко опции. „Най-лесната и безболезнена би била от Великобритания да кажат, че ще оставят нещата такива, каквито са и, че приемат всички тези 83 000 регулации без особени промени. Това би бил вариантът, който Норвегия и донякъде Швейцария имат. Но за консерваторите това ще е поражение, защото те пък наистина искат да се откъснат от регулаторната рамка на ЕС. Ако тръгнат да я променят пък, това няма да им осигурява достъп до единни европейски пазар“, каза още той. Смилов посочи, че неуточнени търговски отношения с ЕС, биха повлияли пагубно на британската икономика.  „ЕС е 40 % от търговията на Великобритания. Това е най-големият търговски партньор на Обединеното кралство. Така че скъсването, дори и негативен ефект върху тези отношения,  ще се отрази сериозно върху британската икономика. Никой не иска и това. И заради тази дилема между две неприятни опции всъщност имаме това протакане, което вече стига до три години и половина, а както казах, може да продължи и в бъдеще за необозрим период.“, заяви още политологът.  \r\n \r\nТеодора ПАВЛОВА \r\n Пълния текст на интервюто четете по-късно в „Мнение“", "date": "2019.10.31", "title": "Даниел Смилов, политолог: Очаквам преходният период на Брекзит да бъде удължен и след края на 2020 година"}
{"url": "http://www.focus-news.net/news/2019/10/31/2714650/pravitelstvoto-odobri-izmeneniya-v-zakona-za-zashtita-na-potrebitelite.html", "text": "Правителството прие Решение за одобряване на проекта на Закон за изменение и допълнение на Закона за защита на потребителите (ЗИД на ЗЗП), съобщиха от  правителствената информационна служба . \r\nЧрез проекта се създава правна рамка за прилагане на разпоредбите на Регламент (ЕС) 2017/2394 и съдържа някои от следните характеристики: определя компетентните органи за прилагане на законодателството за защита на потребителите, а Комисията за защита на потребителите (КЗП) е натоварена с функциите на единна служба за връзка и координатор между тях. Освен това КЗП ще има правомощията да издава решения за премахване на съдържание или ограничаване на достъп до онлайн интерфейс на търговци, които нарушават законодателството, свързани със защитата на потребителите. Предвижда също глоби и имуществени санкции при неизпълнение на разпоредбите на закона. \r\nПроектът имат за цел още да гарантира, че потребителите на преносими услуги за онлайн съдържание, които се предоставят на територията на Република България по законосъобразен начин, имат право на достъп до тези услуги и могат да ги използват, когато временно се намират в друга държава-членка от ЕС. \r\nНе на последно място този акт ще доведе до намаляване на административната тежест чрез премахване на изискването за предоставяне на хартиен носител на документи, които могат да бъдат проверени в Търговския регистър и в регистъра на юридическите лица с нестопанска цел.", "date": "2019.10.31", "title": "Правителството одобри изменения в Закона за защита на потребителите"}
{"url": "http://www.focus-news.net/news/2019/10/31/2714648/pravitelstvoto-odobri-izmenenie-na-zakona-za-obshtestvenite-porachki.html", "text": "Правителството одобри проект на Закон за изменение и допълнение на Закона за обществените поръчки, с който се прави прецизиране на разпоредби, свързани с поетапното въвеждане на електронно възлагане на обществените поръчки, като се отразяват спецификите на процеса чрез централизираната национална платформа и се осигуряват нормативни предпоставки за нейното използване, съобщиха от  правителствената информационна служба . \r\nС промените новият Регистър на обществените поръчки (РОП), който се намира на платформата, ще съдържа електронна преписка на всяка обществена поръчка, в която ще се публикуват всички документи, свързани с нея, вкл. договори, рамкови споразумения и анексите към тях, както и договори за подизпълнение. \r\nУрежда се по-ранното въвеждане на профилите на купувача на платформата, считано от 01 януари 2020 г. за възложителите по график. С това се цели да се съкрати времето, респ. разходите на възложителите за поддържане на досегашните профили на купувача. За всички възложители остава задължението да поддържат тези профили до приключване на всички поръчки, открити преди 1 януари 2020 г. \r\nПромените засягат и поръчките на ниски стойности, възлагани по реда на глава двадесет и шеста от закона. Предлага се освен обявите за събиране на оферти, в РОП да се публикуват и поканите до определени лица, с което се разширява публичността при този ред на възлагане. Друга важна промяна при тези поръчки е подаването на Единния европейски документ за обществени поръчки вместо декларации, изготвени от възложителя. Така се уеднаквяват правилата за деклариране на обстоятелствата за личното състояние и съответствието с критериите за подбор при възлагане на поръчки, независимо от прилагания ред. \r\nВ законопроекта са предложени промени в някои от действащите разпоредби с цел преодоляване на констатирани проблеми от практиката на възложителите. Предоставена е възможност на всички разпоредители с бюджет от по-висока степен, а не само първостепенните, да възлагат поръчките за нуждите на подчинените си разпоредители с бюджет. Направена е промяна, свързана с начина за изчисляване на прогнозната стойност на поръчките. Изискването за нейната актуалност се отнася към момента, в който възложителят решава да стартира възлагането на поръчка, а не към конкретна фиксирана дата. Доколкото в определени случаи е обективно невъзможно прогнозната стойност да се определи чрез пазарни проучвания или консултации, новата редакция на разпоредбата не предвижда задължение, а посочва начина, по който може да бъде определена актуалната пазарна стойност на обществената поръчка. \r\nСъществени изменения са предложени в нормативната уредба на квалификационните системи, използвани от секторните възложители. Допълнени и прецизирани са правилата за създаване и действие на квалификационната система, както и за ползването на такава, създадена от друг възложител. Нов момент е регламентирането на начина за възлагане на конкретните поръчки чрез квалификационна система и динамична система за покупки - с решение на възложителя, което подлежи на обжалване. \r\nДруга важна промяна е свързана с прецизиране на разпоредбите за вътрешното (in¬house) възлагане. Допълнено е едно от условията за неговото прилагане, свързано с наличието на пряко частно капиталово участие в контролираното юридическо лице. Освен останалите условия, за да е допустимо, то следва да произтича от разпоредби на националното законодателство, които са в съответствие с Договора за Европейския съюз и Договора за функционирането на Европейския съюз. В тази връзка, с преходна разпоредба, е предвидено в едномесечен срок от влизането в сила на закона прекратяване на договорите, които не отговарят на това условие. \r\nСъс законопроекта са предложени и редакционни промени, които са свързани с улесняване на прилагането и еднаквото разбиране, без да се засяга техният смисъл. Някои от предложенията са свързани с пренасяне на задължения, понастоящем уредени в Правилника за прилагане на закона, с оглед прецизиране на систематичното им място. \r\nПриемането на законопроекта осигурява необходимите нормативни предпоставки за по-нататъшното развитие на процеса по въвеждане на изцяло електронно възлагане на обществени поръчки в страната. Същевременно прецизираната нормативна рамка ще улесни прилагането на закона от субектите на възлагателния процес и ще спомогне за установяване на правилна и непротиворечива практика.", "date": "2019.10.31", "title": "Правителството одобри изменение на Закона за обществените поръчки"}
{"url": "http://www.focus-news.net/news/2019/10/31/2714644/gl-insp-petko-kamburov-patna-politsiya-varna-ot-1-noemvri-vsichki-vodachi-tryabva-za-shofirat-sas-zimni-gumi.html", "text": "По закон от 1 ноември всички водачи трябва да сменят летните гуми на автомобилите си със зимни. Няма промяна в действащото законодателство и от утре започва дейността по проверки и контрол. Това съобщи за  Радио „Фокус“ – Варна  гл. инсп. Петко Камбуров, началник на „Пътна полиция“ във Варна. Той припомни, че изискването е от 1 ноември до 1 март автомобилите да бъдат снабдени с гуми, предназначени за зимни условия, или такива с дълбочина на протектора, не по-малка от 4 милиметра. \r\nДиана СТОЕВА", "date": "2019.10.31", "title": "Гл. инсп. Петко Камбуров, „Пътна полиция“– Варна: От 1 ноември всички водачи трябва за шофират със зимни гуми"}
{"url": "http://www.focus-news.net/news/2019/10/31/2714651/reuters-nay-malko-petima-dushi-sa-zaginali-sled-zemetresenie-s-magnitud-65-vav-filipinite.html", "text": "Земетресение с магнитуд 6.5 разлюля южните филипински острови, където районът се възстановява от два силни труса по-рано този месец, като в резултат са загинали най-малко петима души и са нанесени сериозни щети на сградите, предава  Reuters . \r\nЕпицентърът на последното земетресение е бил на 33 км североизточно от град Тулунан в провинция Котабато, източно от град Давао, където президентът Родриго Дутерте беше, когато всичко това се случи. \r\n \r\nПревод и редакция:", "date": "2019.10.31", "title": "Reuters: Най-малко петима души са загинали след земетресение с магнитуд 6.5 във Филипините"}
{"url": "http://www.focus-news.net/news/2019/10/31/2714653/ministerski-savet-odobri-nova-metodika-za-opredelyane-na-minimalniya-razmer-na-kontsesionno-vaznagrazhdenie-za-morskite-plazhove.html", "text": "Министерският съвет одобри проект на постановление за приемане на Методика за определяне на минималния размер на концесионното възнаграждение за морските плажове- обекти на концесия, по реда на чл. 8, ал. 2 и 3 от Закона за устройството на Черноморското крайбрежие, съобщиха от  правителствената информационна служба . \r\nЦелта на приемането на новата Методика е от една страна да се синхронизира цялостно специалната уредба на концесиите за морските плажове и от друга, да се създаде възможност за оптимизиране началната база за формиране на минималното годишно концесионно възнаграждение в процеса на организиране на откритите процедури за възлагане на концесии на морски плажове. \r\nСъобразени са основните изисквания и условия при експлоатацията на морските плажове, определящи възможностите за реализиране на приходи от морския плаж, като в същото време се предоставя възможност за балансиран подход при възлагането на концесии за морски плажове. \r\nЧрез приемането й се цели усъвършенстване на критериите за определяне на концесионното възнаграждение за морските плажове, отговарящ в максимална степен на особеностите при управлението им и гарантиращ законосъобразното им отдаване на концесия и ползване, и защита на обществените интереси. \r\nОтчетени са специфичните особености и характеристики на всеки морски плаж (местоположение, степен на ползване, вид на туристически поток и други), както и възможностите за формиране на приходи, при определяне на минималната стартова цена при откриване на процедурите за възлагане на концесия. Това следва да привлече инвестиционен интерес към по-слабо посещаемите досега плажове, разположени далече от населени места или курорти, като в последствие те да бъдат възложени на концесия. \r\nОчакванията от приемането на новата Методика е тя да спомогне за формирането на трайна и устойчива бизнес среда, която от своя страна да допринесе за увеличаване на инвестициите в туризма.", "date": "2019.10.31", "title": "Министерски съвет одобри нова методика за определяне на минималния размер на концесионно възнаграждение за морските плажове"}
{"url": "http://www.focus-news.net/news/2019/10/31/2714658/kathimerini-vazmozhno-e-sashtestvuvaneto-na-ogromno-gazovo-nahodishte-v-teritorialnite-vodi-na-gartsiya.html", "text": "Сеизмични проучвания, проведени от Гръцката петролна компания (HELPE), най-голямата фирма за рафиниране на петрол в страната, са показали възможното съществуване на огромно находище на природен газ в териториалните води на Гърция, подобно на гигантския кладенец Зохр на Египет в Източното Средиземноморие, пише електронното издание на вестник  Kathimerini . \r\nНа презентация в сряда генералният мениджър за проучването и производството на въглеводороди на HELPE Янис Григору заяви, че сеизмичните изображения на нагодището Зохр са сходни с област, която HELPE проучва. \r\nТой не разкри кой регион от онези, които компанията изследва, има предвид. \r\nАко тези индикации се потвърдят от сондажни дейности, тогава потенциалните количества могат да бъдат 280 милиарда кубически метра, които биха могли да покрият нуждите на Гърция за 70 години. \r\n \r\nПревод и редакция:", "date": "2019.10.31", "title": "Kathimerini: Възможно е съществуването на огромно газово находище в териториалните води на Гърция"}
{"url": "http://www.focus-news.net/news/2019/10/31/2714657/utvardeni-sa-normativite-za-chas-programa-na-balgarskata-natsionalna-televiziya-i-balgarskoto-natsionalno-radio-za-2020-g.html", "text": "Правителството утвърди нормативите за час програма на Българската национална телевизия (БНТ) и Българското национално радио (БНР) за 2020 г. за подготовка, създаване и разпространение на национални и регионални програми, съответно за БНТ в размер на 1 844 лв. и за БНР в размер на 443 лева, съобщиха от  правителствената информационна служба . Размерите на нормативите за час програма са съобразени с достигнатия от БНТ и БНР обем /часове/, съответно телевизионна програма и радиопрограма, както и с основните политики и приоритети на проекта на бюджет за 2020 година. \r\nНормативите за час програма на БНР и БНТ са изготвени на база на издадените от Съвета за електронни медии лицензни за радио- и телевизионна дейност на обществените медии. \r\nНа база на утвърдените от Министерския съвет нормативи за час програма се определят проектите на трансфери (субсидия) от държавния бюджет на БНТ и БНР за изпълнението на функциите им като национални обществени доставчици, съответно на аудио-визуални медийни услуги и радиоуслуги.", "date": "2019.10.31", "title": "Утвърдени са нормативите за час програма на Българската национална телевизия и Българското национално радио за 2020 г."}
{"url": "http://www.focus-news.net/news/2019/10/31/2714647/41-dushi-sa-zaginali-v-katastrofi-vav-varnenska-oblast-ot-nachaloto-na-godinata.html", "text": "41 души са загинали в катастрофи във Варненска област от началото на годината. Това съобщи за  Радио „Фокус“ – Варна  гл. инсп. Петко Камбуров, началник на „Пътна полиция“ при ОДМВР – Варна. По думите му загиналите са с двама души повече в сравнение със същия период на миналата година. От началото на годината на територията на областта са станали общо 2250 пътнотранспортни произшествия. Това е с 368 по-малко в сравнение с предходната година. Тежките произшествия са 572 - с 23 по-малко в сравнение със същия период на миналата година. Ранени са 735 души. За сравнение, през миналата година те са били с 11 по-малко. \r\nДиана СТОЕВА", "date": "2019.10.31", "title": "41 души са загинали в катастрофи във Варненска област от началото на годината"}
{"url": "http://www.focus-news.net/news/2019/10/31/2714655/ministerskiyat-savet-odobri-strategiyata-za-upravlenie-na-darzhavniya-dalg-za-perioda-2020-2022-godina.html", "text": "Министерският съвет одобри Стратегията за управление на държавния дълг за периода 2020-2022 година, съобщиха от  правителствената информационна служба .. Документът е разработен в съответствие с предвидената бюджетна рамка за 2020 г. и макроикономическите прогнози за развитие за тригодишния период. \r\nЧрез Стратегията се осигурява общата рамка на дълговото управление в средносрочен план. В нея са заложени водещите принципи и насоки на политиката по управление на държавния дълг през следващите три години, описани са индикативните мерки и използвания инструментариум за постигане на приоритетите. \r\nОсновната цел на политиката по управление на държавния дълг за периода е осигуряването на необходимия ресурс за рефинансиране на дълга в обращение, при необходимост - финансиране на държавния бюджет и обезпечаване стабилността на фискалния резерв при оптимално възможна цена и приемлива степен на риск.", "date": "2019.10.31", "title": "Министерският съвет одобри Стратегията за управление на държавния дълг за периода  2020-2022 година"}
{"url": "http://www.focus-news.net/news/2019/10/31/2714662/ms-prie-standartite-za-delegiranite-ot-darzhavata-deynosti-s-naturalni-i-stoynostni-pokazateli-prez-2020-godina.html", "text": "Министерският съвет измени свое Решение № 208 от 2019 г., с което се приемат стандартите за делегираните от държавата дейности с натурални и стойностни показатели през 2020 година, съобщиха от  правителствената информационна служба . Стандартите са съобразени е основните допускания на актуализираната средносрочна бюджетна прогноза за периода 2020 - 2022 г. и с възможностите на държавния бюджет за следващата година. \r\nЗа всички държавни дейности са осигурени средства за увеличение с десет на сто на заплатите на заетия персонал и за съответните осигурителни вноски от работодател. \r\nЗа 2020 г. за държавните дейности в сектор „Образование“ стандартите за финансиране на детските градини са завишени средно с 15 %, за неспециализираните училища, професионалните гимназии и паралелки за професионална подготовка - дневна форма на обучение и дуална система на обучение, на специалните училища и центровете за специална образователна подкрепа увеличението е с 16 %. Стандартите за ученик в други форми на обучение (вечерна, задочна, индивидуална и самостоятелна) са повишени средно е 18 %. Нормативите за дете/ученик са завишени средно е 15 %, като някои от тях запазват нивото си от 2019 г. \r\nДопълващият стандарт за ученик в комбинирана форма на обучение е увеличен с 19%, а този за ученик в дневна форма на обучение и дуална система на обучение в първи и втори гимназиален етап - с 5 %. За 2020 г. се въвежда нов допълващ стандарт за ученик е разширено изучаване на музика. Допълващите стандарти за материална база и за поддръжка на автобуси запазват нивото си от 2019 г. \r\nВ сферата на социалните услуги стандартите са увеличени диференцирано. За специализираните институции за предоставяне на социални услуги нарастването е с 10 %, за социалните услуги, предоставяни в общността, е в границите от 8 до 20 %. Най- голямо е повишението за центровете за настаняване от семеен тип за деца/младежи с увреждания с потребност от постоянни медицински грижи - 20 %. \r\nСтандартите за защитените жилища на лица с увреждания и за центровете за настаняване от семеен тип за деца/младежи с увреждания са завишени с 15 %, а тези за дневните центрове за деца и/или пълнолетни деца с увреждания - с 10 %. Увеличение с 8 % имат стандартите за центровете за временно настаняване и за обществена подкрепа, за наблюдавано и преходно жилище, дневни центрове за стари хора и центрове за социална рехабилитация и интеграция, звено „Майка и бебе“, центровете за работа с деца на улицата и приютите. За 2020 г. месечната помощ на ученик запазва нивото си от 2019 г. и е в размер на 35 лв. \r\nВ сферата на културата стандартът за финансиране на държавните музеи, художествени галерии, Центъра за подводна археология, Културен център „Двореца“ и Българската национална филмотека е увеличен с 8,2 %, а стандартът за Националната библиотека „Св. Св. Кирил и Методий“ - с 8,0 %, спрямо 2019 г. \r\nЗа делегираните от държавата дейности в културата, финансирани чрез бюджетите на общините, стандартите за музеите, художествените галерии и библиотеките с регионален характер са завишени с 8,6 %, а за читалищата - с 10 %. \r\nВ област „Здравеопазване“ стандартите за медицинско обслужване в здравен кабинет са увеличени с 10 %, а тези за яслена група към детска градина, детска ясла, детска кухня и за здравните медиатори - е 11 %. Стандартът за финансиране на общинските съвети по наркотичните вещества и превантивните информационни центрове е повишен с 8,7 %. \r\nЗа 2020 г. за делегираните от държавата дейности в областта на сигурността и защитата на населението при извънредни ситуации се въвеждат стандарти за финансиране на издръжката на районните полицейски инспектори и на детските педагогически стаи, както и допълващ стандарт за обслужвана площ за тези две дейности. \r\nСтандартите за делегираните от държавата дейности с натурални и стойностни показатели през 2020 г. са съгласувани с Националното сдружение на общините в Република България.", "date": "2019.10.31", "title": "МС прие стандартите за делегираните от държавата дейности с натурални и стойностни показатели през 2020 година"}
{"url": "http://www.focus-news.net/news/2019/10/31/2714659/chez-razpredelenie-montira-127-markirashti-ustroystva-po-elektroprovodite-v-obshtina-belene-za-zashtita-na-ptitsite.html", "text": "ЧЕЗ Разпределение България монтира 127 маркиращи устройства (дивертори) по електропроводите в община Белене, които правят проводниците видими за птиците и намаляват риска от сблъсък с тях. Това съобщиха от пресцентъра на  дружеството . Предвижда се и обезопасяването на 63 стълба с различни птицезащитни продукти. До момента са обезопасени изцяло 13 стълба с 39 изолационни комплекта.  \r\nУсилията са част от проекта „Живот за птиците“, който се изпълнява в партньорство с Българско дружество за защита на птиците (БДЗП). В рамките на този проект се извършват теренни проучвания, за да се установят най-рисковите за птиците райони и да се гарантира целесъобразно насочване на усилията за обезопасяване на електропроводите. Проучванията определиха област Плевен като регион с особено значение. Те ще продължат, докато се идентифицират всички важни за птиците места и се планират конкретни мерки за повишаване на сигурността им.  \r\nЧаст от планираните вече дейности в областта предвиждат и повдигане на 46 щъркелови гнезда със специални платформи. По този начин се предпазва животът на птиците, предотвратяват се пожари по мрежата и се съкращава броят на прекъсванията на електрозахранването в резултат на контакта на щъркелите с електропроводите. \r\nЧЕЗ Разпределение България и БДЗП представиха усилията, предприети за защита на птиците в област Плевен и конкретно в община Белене, на 31 октомври в природен парк „Персина“ – стратегическо за птиците място със защитен статут, където са концентрирани част от дейностите по проекта в района.  \r\n„Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България”, LIFE16 NAT/BG/000612 или „Живот за птиците“ е проект с бюджет 2,65 млн. евро.  ЧЕЗ Разпределение инвестира в него над 800 хил. евро , както и човешки ресурс и усилия за неговото изпълнение. Европейската комисия осигурява финансиране от 1.85 млн. евро по програма Life на Европейския съюз. Дейностите по намаляване на конфликта диви птици-електропроводи, изпълнявани в партньорство с БДПЗ, ще продължат до края на 2022 г.", "date": "2019.10.31", "title": "ЧЕЗ Разпределение монтира 127 маркиращи устройства по електропроводите в община Белене за защита на птиците"}
{"url": "http://www.focus-news.net/news/2019/10/31/2714660/pravitelstvoto-odobri-proekta-na-zakon-za-darzhavniya-byudzhet-na-republika-balgariya-za-2020-godina.html", "text": "Министерският съвет одобри законопроекта за държавния бюджет на Република България за 2020 година и актуализираната средносрочна бюджетна прогноза (АСБП) за периода 2020-2022 година, която представлява мотивите към законопроекта, съобщиха от  правителствената информационна служба . \r\nВ актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Запазва се въведеният с АСБП за периода 2019-2021 г. нов подход за включване в съдържанието на прогнозата на повече информация при представянето на разходните политики с акцент върху ключовите индикатори за измерване на степента на изпълнението им. \r\nКлючови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. \r\nЗапазват се целите за бюджетното салдо, заложени в средносрочната бюджетна прогноза (СБП) за периода 2020-2022 г. - достигане до балансирана бюджетна позиция през 2020 г. и запазването й през следващите години. Целта за постигане и поддържане на балансиран бюджет остава непроменена в продължение на няколко поредни цикъла на подготовка на бюджета. \r\nПриходните и разходните политики в прогнозата са продължение на заложените в СБП за периода 2020-2022 г., като за надграждането с нови са взети предвид както макроикономическите аспекти, така и фискалните възможности за осигуряване на финансиране на приоритетните сектори и за реализиране на хоризонтални мерки, засягащи бюджетната сфера. \r\nИ при приходите, и при разходите за периода 2020-2022 г., изразени като процент от БВП, се наблюдава тенденция на спад от 36,9 % до 35,0 %, а в номинален размер стойностите на тези показатели се увеличават, като от 46,827 млрд. лв. за 2020 г. се очаква да достигнат 50,143 млрд. лв. през 2022 година. \r\nОсновните цели на данъчната политика са повишаване на приходите от данъци, справяне със сенчестата икономика и намаляване на административната тежест и разходите за бизнеса и гражданите. Приоритетите на данъчната политика са съобразени с дадената от Съвета на Европейския съюз специфична препоръка към България за подобряване на събираемостта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд. \r\nПриоритетите на Бюджет 2020, които надграждат вече заложените в средносрочната бюджетна прогноза от пролетта приоритети и допускания за развитие на секторните и хоризонталните политики, са: образованието, здравеопазването, отбраната, пенсионната политика и политиката по доходите. \r\nОбразование. През 2020-2022 г. ще продължи реализирането на мерките, насочени към повишаване привлекателността на учителската професия и мотивацията на действащите учители. Навлизането на млади и високообразовани хора в образователната система неминуемо ще се отрази положително върху качеството на придобитите знания и умения на учениците. Насърчаването на зрелостниците с високи образователни резултати да получат педагогическо образование и да постъпват на работа в образователната система е сред приоритетните мерки, реализирането на които ще позволи да се преодолее очакваният недостиг на педагогически специалисти. В сектор „Образование“ ще продължи реализацията на мерките, целящи подобряване на социалния статус на учителите, като за тази цел ще бъдат предоставяни ежегодно допълнителни средства в размер на 360,0 млн. лв. за увеличение на възнагражденията на педагогическия персонал. Целта е през 2021 г. да бъде постигнато удвояване, спрямо 2017 г., на средствата за възнаграждения на педагогическите специалисти. \r\nЗдравеопазване. Основните приоритетни направления в областта на здравеопазването през тригодишния период са осигуряване на финансова устойчивост и обезпеченост на здравната система с цел подобряване здравето на населението, повишаване и поддържане качеството на живот чрез намаляване на преждевременната смъртност и заболеваемостта, както и преодоляване на регионалните дисбаланси и осигуряване на функционално взаимодействие между отделните нива на медицинска помощ. Изграждането на Национална здравна информационна система, посредством използване на нови технологии в областта на електронното здравеопазване, е сред приоритетите, с които се цели подобряване на качеството и ефективността на процесите в системата на здравеопазване. \r\nОтбрана. През периода 2020-2022 г. политиката, провеждана от правителството в областта на отбраната, продължава да е приоритетна. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на приетите от Народното събрание инвестиционни проекти. Относителният дял на капиталовите разходи към общите разходи за отбрана е над 20-процентния критерий на НАТО. Разходите за отбрана са съобразени с Националния план за повишаване на разходите за отбрана на 2 на сто от БВП на Република България до 2024 година. \r\nПенсионна политика. Предвижда се от 1 юли 2020 г. всички пенсии, отпуснати до 31 декември 2019 г., да се увеличават с 6,7 % (процент, определен по т.нар. „швейцарско правило” на чл. 100 от КСО), като от 1 юли през 2021 г. и 2022 г. пенсиите, отпуснати до 31 декември на предходната година, също се осъвременяват по „швейцарското правило”. За периода 2020-2022 г. тежестта на една година осигурителен стаж в пенсионната формула се запазва в размер на 1,2. \r\nПолитика по доходите. Освен вече предвиденото в СБП от пролетта на тази година увеличение на размера на минималната работна заплата (от 1 януари 2020 г. на 610 лв., от 1 януари 2021 г. на 650 лв., като размерът от 650 лв. ще се запази и през 2022 г.), в настоящата прогноза е заложена мярка за 2020 г. за увеличение с 10 % на средствата за заплати и възнаграждения на персонала, нает по трудови и служебни правоотношения, включително и на средствата за осигурителни вноски, което ще има отражение върху заплащането на заетите в бюджетния сектор. С това се създава възможност, на база на увеличения размер на разходите за персонал, да се увеличат индивидуалните основни месечни заплати на заетите, въз основа на заеманата длъжност и оценките за постигнатите резултати. За периода 2020-2022 г. осигурителната политика предвижда увеличение на минималния осигурителен доход за самоосигуряващите се лица, съответно в размер на 610 лв. за 2020 г. и 650 лв. за 2021 г. и 2022 г., както и увеличение на минималния осигурителен доход за регистрираните земеделски стопани и тютюнопроизводители от 400 лв. на 610 лв. от началото на 2020 година. Равнищата на минималните осигурителни доходи по основните икономически дейности и квалификационни групи професии от 2019 г. се запазват, като се извършва корекция само по отношение на позициите, които са под размера на минималната работна заплата за 2020 г. - 610 лева. Максималният осигурителен доход за всички осигурени лица се запазва в размер на 3 000 лева. \r\nОсновните бюджетни взаимоотношения между общините и централния бюджет в проекта на ЗДБРБ за 2020 г. са в общ размер 4,203 млрд. лева. Предвиденото увеличение, спрямо приетите със ЗДБРБ за 2019 г., е с 456,8 млн. лв., от тях за: общата субсидия за делегираните от държавата дейности - с 418,8 млн. лв.; изравнителната субсидия - с 13,0 млн. лв.; трансферите за зимно поддържане и снегопочистване - с 5,0 млн. лв.; целевата субсидия за капиталови разходи - с 20,0 млн. лева. \r\nС Бюджет 2020 са предвидени промени в механизмите за разпределение на целевата субсидия за капиталови разходи и на трансфера за зимно поддържане и снегопочистване на общинските пътища. Премахва се изравнителният компонент, който осигурява достигнатия размер на целевата субсидия за капиталови разходи и на трансфера за зимно поддържане и снегопочистване през предходната година, с цел постигане на обективно съответствие между средствата и натуралните показатели за всяка конкретна община. \r\nПриоритет за страната остава и успешното усвояване на средствата от европейските фондове и програми, чрез които да се постигне устойчив икономически растеж, по-висока заетост, социално включване, социално, икономическо и териториално сближаване и изграждане на конкурентоспособна и иновативна икономика. \r\nВъз основа на допусканията, при прогнозно положително нетно дългово финансиране за периода 2020-2022 г., се запазва тенденцията за намаляване на съотношението на държавния дълг спрямо прогнозното ниво на БВП от 18,6 % към края на 2019 г. до 17 % в края на 2022 година. В контекста на провежданата бюджетна политика и прогнозите за темпа на растеж на БВП за периода 2020-2022 г., нивото на консолидирания дълг на сектор „Държавно управление“ се очаква да продължи да спада, движейки се в диапазона от 19,8 % до 18,2 % от БВП или между 25,1-26,1 млрд. лева. Прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергенция от 60 %, което ще гарантира запазване на равнището на държавна задлъжнялост в устойчиви граници, респ. водещата позиция на Република България сред 28-те държави - членки на ЕС по отношение на ниското ниво на дългова тежест.", "date": "2019.10.31", "title": "Правителството одобри проекта на Закон за държавния бюджет на Република България за 2020 година"}
{"url": "http://www.focus-news.net/news/2019/10/31/2714656/gl-insp-petko-kamburov-patna-politsiya-varna-22-917-narusheniya-na-patya-svarzani-s-previshavane-na-skorostta-sa-registrirani-v-oblastta-ot-nachaloto-na-godinata.html", "text": "22 917 нарушения на пътя, свързани с превишаване на скоростта, са регистрирани във Варна и областта от началото на годината. Това съобщи за  Радио „Фокус“ – Варна  гл. инсп. Петко Камбуров, началник на „Пътна полиция“ при ОДМВР – Варна. По думите му от януари досега общо констатираните нарушения по Закона за движение по пътищата са 66 671. Съставени са 13 434 акта, а глобите, наложени с фиш, са 27 760. Случаите на шофиране след употреба на алкохол са 305, като по 158 от тях са образувани досъдебни производства. При проверки са установени 634 неправоспособни водачи, а тези, хванати да управляват МПС след употреба на наркотици, са 77. \r\nДиана СТОЕВА", "date": "2019.10.31", "title": "Гл. инсп. Петко Камбуров, „Пътна полиция“ – Варна: 22 917 нарушения на пътя, свързани с превишаване на скоростта, са регистрирани в областта от началото на годината"}
{"url": "http://www.focus-news.net/news/2019/10/31/2714652/s-bogata-programa-obshtina-blagoevgrad-shte-otbelezhi-denya-na-narodnite-buditeli.html", "text": "С богата програма Община Благоевград ще отбележи Деня на народните будители, предаде репортер на  Радио „Фокус“ – Пирин . Събитията ще започнат 11.00 часа пред паметника на Христо Ботев на площад „Народни будители“, където ще се проведе ритуал по поднасяне на цветя. В 11.15 часа в Регионален исторически музей – Благоевград ще бъде открита изложбата „Будители народни“. От 13.00 часа в Дома на младостта ще се състои представяне и награждаване на участниците в конкурс-рецитал по повод Деня на народните будители. От 18.00 часа в Туристическия информационен център ще се проведе първата от поредица срещи с „будни“ млади хора от града. От 19.00 часа в Градската художествена галерия ще започне концертът на Камерна опера – Благоевград „Стабат матер“. В Регионалната библиотека „Димитър Талев“ пък ще се състои Ден на отворените врати.  \r\nЛивия НИНОВА", "date": "2019.10.31", "title": "С богата програма Община Благоевград ще отбележи Деня на народните будители"}
{"url": "http://www.focus-news.net/news/2019/10/31/2714663/ana-mpa-tri-mitinga-v-tsentara-na-atina-v-chetvartak.html", "text": "Три митинга ще се проведат в центъра на Атина в четвъртък, информира гръцката държавна агенция  АНА-МПА . \r\nСтудените се събраха в 12:00 часа на Пропилеите, за да проведат марш към парламента заради премахването на неприкосновеността на университетите, което ще бъде гласувано в парламента днес. \r\nЕдин час по-късно ПАМЕ, профсъюз, свързан с Гръцката комунистическа партия, ще направи марш до парламента срещу въвеждането на ограничения в закона за предсотавяне на убежище за бежанци и мигранти, които също ще бъдат гласувани днес.  \r\nТози законопроект е причината за митинга на анти-расистки организации в 18:00 часа, които също ще се съберат на Пропилеите в 18 часа, а след това ще се придвижат към парламента \r\n \r\nПревод и редакция:", "date": "2019.10.31", "title": "АНА-МПА: Три митинга в центъра на Атина в четвъртък"}
{"url": "http://www.focus-news.net/news/2019/10/31/2714667/spektakalat-albena-ot-yordan-yovkov-shte-bade-predstaven-v-burgas-na-6-oktomvri.html", "text": "Спектакълът „Албена“ от Йордан Йовков ще бъде представен в Бургас на 6 октомври. Това съобщиха от пресцентъра на  Община Бургас . Жителите на Бургас ще имат възможността да гледат спектакъла \"Албена\" по разказа на Йордан Йовков и постановка на театър \"Българска армия\" на от 19.00 часа на 6 ноември в зала ДНА.  \r\nРежисьор е Красимир Спасов, сценографията е на Красимир Вълканов, а костюмите са на Мария Диманова. Музикалното оформление е поверено на Сашо Младенов. В спектакъла участват още Гергана Данданова, Асен Кобиларов, Веселин Анчев, Луизабел Николова, Иван Радоев, Александър Дойнов, Стойко Пеев, Радосвета Василева, Петър Димов, Симеон Дамянов, Станислава Николова, Владислав Виолинов, Тигран Торосян, Мимоза Базова, Евелин Костова, Иван Налбантов, Йордан Алексиев, Калин Иванов. \"Албена\" ще оживее на сцената на ДНА 91 години след първата публикация на разказа във вестник \"Зора\" и 81 години след смъртта на неговия автор Йордан Йовков. В центъра на тази драма стои една от иконите на българската литература - Албена. Почти век след нейното написване, Албена е определяна като един от най-влиятелните женски образи в нашата литература. Сбор от красота, невинност, съблазън, грях и смирение, тя истински вълнува и днес. Историята на Албена, разказана от трупата на театър \"Българска армия\", е история за една обречена любов, която задава сложния въпрос за красотата, греха и разкаянието. \"Звънкия смях\", \"походката на кралица\" и омайващото женско очарование на Албена, които я отличават от останалите, завършват картината на нейната изключителност. Но каква е цената на това да си различен в едно патриархално общество, за което красотата е грях? Има ли престъпление, ако мотивът е любов? Подсъдна ли е красотата и трябва ли да бъде заклеймена? Сценичната среда на Красимир Вълканов и костюмите на Мария Диманова създават с точност атмосферата в \"едно добруджанско село, малко преди Великден, в годините преди войните\", а Йовковите послания звучат повече от актуално и днес.  \r\n\"Събитията в пиесата на Йовков се разиграват в дните на Страстната седмица - дните на мъките Христови. В нашия спектакъл това обстоятелство е от особено значение, то е нещо като нравствен климат, своеобразно мерило за поведението и постъпките на действащите лица\", споделя Красимир Спасов. Близо век по-късно въпросът за красотата и греха - съдбовно свързани в един женски образ, както и темата за дързостта да бъдем различни и порива да намерим себе си извън мярката на \"общественото мнение\", отново вълнуват. Билети се продават в билетен център \"Часовника\".  \r\nЗа информация: тел. 0894 898 098 - Маруся Русева, организатор.", "date": "2019.10.31", "title": "Спектакълът „Албена“ от Йордан Йовков ще бъде представен в Бургас на 6 октомври"}
{"url": "http://www.focus-news.net/news/2019/10/31/2714665/vsichki-pensii-shte-se-uvelichat-s-67-ot-1-yuli-2020-g.html", "text": "Правителството одобри законопроекта за бюджета на държавното обществено осигуряване за 2020 г. , съобщиха от  правителствената информационна служба . Проектът предвижда от 1 юли догодина пенсиите, отпуснати до края на 2019 г., да се увеличат с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г. \r\nОт 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. \r\nМаксималният размер на получаваните една или повече пенсии се запазва на достигнатото през 2019 г. ниво от 1200лв. Тази стойност ще се прилага за всички пенсии, без оглед на момента на отпускането им. \r\nПрогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн. \r\nПрез 2020 г. за изплащане на пенсии са предвидени 10,576 млрд. лв. - със 729,1 млн. лв. повече в сравнение с очакваните разходи през настоящата година. Минималният осигурителен доход за самоосигуряващите се лица ще се повиши от 560 лв. на 610 лв., а за земеделските стопани от 400 лв. на 610 лв. Максималният размер на осигурителния доход се запазва 3000 лв. \r\nНе се променят и размерите на осигурителните вноски за фондовете на държавното обществено осигуряване, а също и съотношенията между осигурителите и осигурените лица. \r\nСъс законопроекта се предлагат и промени в Кодекса за социално осигуряване, свързани с изпълнението на бюджета на държавното обществено осигуряване, както и някои изменения, с които се прецизират разпоредби относно правата на осигурените лица.", "date": "2019.10.31", "title": "Всички пенсии ще се увеличат с 6,7% от 1 юли 2020 г."}
{"url": "http://www.focus-news.net/news/2019/10/31/2714654/mestni-izbori-2019-delyan-georgiev-siguren-sam-che-sagrazhdanite-mi-ot-izgrev-iskat-promyana.html", "text": "Винаги съм бил обществено-ангажиран човек. Гледайки какво се случва с моя район „Изгрев'' се амбицирах да се включа в политическата надпревара. Това каза кандидатът на БСП за кмет на „Изгрев“ доктор Делян Георгиев в ефира на телевизия България Он Ер, съобщиха от пресцентъра на  БСП - София . Той псоочи, че е сигурен, че съгражданите му, също като него, искат промяна. „На тези избори в „Изгрев” се случиха много важни неща, които трябва да са сигнал към гражданите от цяла София. Много хора гласуваха за промяната“, добави кандидатът за кмет. Георгиев коментира, че е кандидат с широка подкрепа - освен от БСП, така и от АБВ, Георги Кадиев, МИР и други. „При тези избори няма толкова ляво и дясно, всички застават заедно за промяна срещу статутквото”, каза Делян Георгиев. \r\n„Аз съм перфекционист, затова лекарската ми практика ще остане на заден план, ако стана кмет. Но аз съм си лекар за цял живот”, добави доктор Георгиев. Той заяви, че има мениджърски опит, като е началник смяна в „Спешна помощ” за София и Софийска област. „Има достатъчно качествени хора в Общината, които си разбират от работата. Не бива хората, които са добри в работата си, да бъдат подлагани на политически натиск. Чистките не са полезни”, коментира кандидатът за кмет на район „Изгрев” от БСП.  \r\nДелян Георгиев посочи, че в район „Изгрев” има проблем с презастрояването.  \r\n„Паркирането е един от основните проблеми, но той е в следствие на презастрояването, което не е съобразено с инфраструктурата на района'', каза още доктор Георгиев. Относно темата за претенциите на собственици на реституирани имоти, Делян Георгиев припомни, че общинската администрация има възможност за обезщетяване на хората с такива имоти. „Основен принцип на демокрацията е, че не може малцинството да налага на мнозинството как да живее”, добави кандидатът за кмет. \r\nДелян Георгиев напомни, че в квартал „Изгрев” няма нито една детска градина. „Там живеят няколко хиляди души, ако се направи детска градина, тя ще може да обслужва целия квартал, както и част от „Дианабад”. Място има, просто трябва да се използва. В последните 2 години в нашия район се построиха около 7500 нови жилища, очаква се населението до края на другата година да се удвои”, коментира той.  \r\nДелян Геориев е сигурен, че дори кметът на София да бъде с различни политически предпочитания, това няма да е проблем за него. „Местната власт е избрана от хората, за да работи за хората. Кметът на София не би трябвало и няма как умишлено да саботира добро решение дадено от районния”, допълни той.  \r\nДоктор Георигев добави, че ще настоява за построяването на детско крило към 15-а поликлиника. Относно състоянието и бъдещото на Борисовата градина Делян Георгиев е убеден, че трябва всички да работят заедно. Кметът на София трябва да има визия за Борисовата градина. „Трябва да има цялостна стратегия, да има единна обща визия”, посочи Делян Георгиев. „Гласоподавателите в район „Изгрев” са интелигентни хора. Ако не бях стигнал до балотаж, щях да подкрепя кандидат, който е срещу статуквото“, заяви Делян Георгиев.", "date": "2019.10.31", "title": "Местни избори 2019: Делян Георгиев: Сигурен съм, че съгражданите ми от „Изгрев“ искат промяна"}
{"url": "http://www.focus-news.net/news/2019/10/31/2714664/irina-mlazeva-rzi-veliko-tarnovo-vaksinata-e-parvata-i-nay-vazhna-stapka-v-zashtitata-ot-gripni-virusi.html", "text": "Противогрипната ваксина е първата и най-важна стъпка в защитата от грипни вируси. Това съобщи д-р Ирина Млъзева, директор на Дирекция „Надзор на заразните болести“ в Регионална здравна инспекция (РЗИ) - Велико Търново, предаде репортер на  Радио \"Фокус\" - Велико Търново . Тя уточни, че грипните епидемии са сериозен здравен и финансов проблем в цялата страна.  \r\n\"Заболяванията от грип са съсредоточени основно в рамките на 3-4 седмици като за този период средната заболеваемост за страната достига до над 300 на 10 000 население. Това означава, че в един много кратък период на епидемичния подем преболедуват не по-малко от 250 000 до 300 000 души в страната. Грипните вируси могат да предизвикат сериозно заболяване при лица от всички групи, включително и при здрави хора\", уточни д-р Млъзева. По думите й ваксинацията против сезонен грип е показна и за различни рискови групи от населението, в това число деца, възрастни с хронични заболявания, работещи в условия на повишен риск от заразяване (медицински персонал, работещите в транспорта, образованието, полицията, армията и др. обслужващи дейности).  \r\n\"Съставът на противогрипната ваксина за сезон 2019/2020 е съобразен с препоръките на Световната здравна организация и включва щамове на грип А и грип В, за които се очаква да са основни причинители на заболявания и епидемично разпространение през този сезон. Ваксината е 4-валентна и съдържа по два щама от грип тип А и тип В (А/Брисбейн, А/Канзас, В/Колорадо и В/Пукет)\", обясни д-р Млъзева. \r\nРени АТАНАСОВА", "date": "2019.10.31", "title": "Ирина Млъзева, РЗИ - Велико Търново: Ваксината е първата и най-важна стъпка в защитата от грипни вируси"}
{"url": "http://www.focus-news.net/news/2019/10/31/2714661/gl-insp-iliyan-nikolov-patna-politsiya-sliven-aktsiya-zima-zapochva-na-teritoriyata-na-oblastta-tya-shte-se-sastoi-v-tri-etapa-i-se-provezhda-savmestno-s-bchk-i-sba.html", "text": "Акция \"Зима\" започва на територията на Сливенска област от началото на ноември. Акцията ще се състои в три етапа от по десет дни и се провежда съвместно с БЧК и СБА - Сливен. Това съобщи пред  Радио \"Фокус\" - Сливен   началникът на сектор \"Пътна полиция\" при ОДМВР - Сливен гл. инсп. Илиян Николов. \r\nПо време на първите десет дни от ноември ще се проверяват каруци и велосипедисти за спазване правилата на движение и необходимата екипировка, във втория етап ще се осъществява контрол върху това как пешеходците спазват безопасността на движение и дали автомобилистите спазват предоставянето на предимство. По време на третия етап ще се проверява готовността на автомобилите за зимата: гуми с грайфер над 4 мм, сигнални триъгълници, чистачки, светлини, наличието на аптечки и пожарогасители. \r\nЧаст от кампанията са и безплатните прегледи в СБА, които ще проверяват готовността на автомобила за зимния сезон. \r\nГл. инсп. Илиян Николов припомни, че през зимата автомобилът трябва да е готов за движение при усложнени условия, да има изправно парно, антифриз, зимна течност за чистачки и достатъчно гориво. \r\nЛюдмила ЙОРГОВА", "date": "2019.10.31", "title": "Гл. инсп. Илиян Николов, \"Пътна полиция\"  - Сливен: Акция \"Зима\" започва на територията на областта, тя ще се състои в три етапа и се провежда съвместно с БЧК и СБА"}
{"url": "http://www.focus-news.net/news/2019/10/31/2714668/okrazhnata-prokuratura-vav-varna-shte-protestira-prisadata-na-mazh-obvinen-za-ubiystvo.html", "text": "Окръжната прокуратура във Варна ще внесе протест в Апелативния съд срещу постановеното минимално наказание от 15 години лишаване от свобода за убийство по особено мъчителен начин и с особена жестокост, която вчера произнесе състав на Варненския окръжен съд спрямо подсъдимия Венцислав А. Това съобщиха от пресцентъра на  Апелативна прокуратура - Варна . Престъплението  се наказва с лишаване от свобода от 15 до 20 години, доживотен затвор или доживотен затвор без замяна. С присъдата  съдебният състав призна за невиновен 37-годишния подсъдим за извършени действия на полово удовлетворение с лице от същия пол – убития 35-годишен Явор С. \r\nПредставителят на прокуратурата поиска в обвинителната си реч доживотен затвор за Венцислав А., като се позова на наличието по делото на множество отегчаващи отговорността обстоятелства. Единственото смекчаващо обстоятелство, заяви прокурорът, е съдебната реабилитация на подсъдимия. Протестът, освен срещу несправедливия размер на наложеното наказание, е и заради оправдателната част в присъдата и по-точно за сексуалното посегателство спрямо жертвата.  \r\nАпелативната прокуратура във Варна припомня, че жестокият побой над Явор, нанесен от Венцислав в дома му, е извършен на 13 февруари 2018 г. Жертвата заживяла в дома на подсъдимия в края на декември. Дотогава Явор водел скитнически живот, след като изгубил дома си заради необслужван кредит. Двамата мъже се познавали отдавна, тъй като били съседи.   \r\nПовод за скандала в апартамента на Венцислав станало скарването с приятелката му заради присъствието на Явор. Заради раздялата с нея и след нейното оплакване от Явор Венцислав му нанесъл жесток побой. Удрял го с ритници, юмруци и дървена тояга по цялото тяло. След като го привел в безпомощно състояние, подсъдимият извършил и сексуалното насилие, като употребил сила. След това захвърлил бездомника на тревната площ пред блока. \r\nНа 14 февруари преди обяд случаен минувач разпознал в лежащия мъж на тревата Явор. Сигнализирал на спешния телефон 112. Докато пристигналият екип на спешна помощ преглеждал пребития Явор, Венцислав дошъл и обяснил, че предната вечер той не се е прибрал в дома му. На път за болницата 35-годишният мъж починал.  \r\nСъдебното следствие е било проведено по член 371, т. 1 – отказ от страна на подсъдимия да бъдат разпитани определени свидетели и вещи лица, но без да се признават фактите и обстоятелствата в обвинителния акт на Окръжната прокуратура.", "date": "2019.10.31", "title": "Окръжната прокуратура във Варна ще протестира присъдата на мъж, обвинен за убийство"}
{"url": "http://www.focus-news.net/news/2019/10/31/2714666/komisar-nedelcho-rachev-ohranitelna-politsiya-burgas-aktsiya-zima-shte-proteche-na-tri-etapa-i-pod-tri-nadslova.html", "text": "Акция „Зима“ ще протече на три етапа и под три надслова. Това каза началникът на сектор „Охранителна полиция“ към ОДМВР – Бургас комисар Неделчо Рачев по време на брифинг по повод стартиращата акция „Зима“, предаде репортер на  Радио \"Фокус\" - Бургас . По думите му първата кампания, която ще стартира на 1 ноември, е „С безопасно пътно превозно средство през зимата“, с основен партньор Съюза на българските автомобилисти (СБА), както и неправителствените организации. „С тях ще проведем редица мероприятия в различни възрастови групи и в различни учреждения и учебни заведения, като основната посока ще бъде към учебните заведения, тъй като една от най-рисковите групи, които са участници в движението са подрастващите от 1 до 12 клас“, добави комисар Рачев.  \r\nТой допълни, че втората кампания се казва „Пешеходци и водачи за толерантност на пътя“, като стартът й е на 11 ноември и приключва формално на 20 ноември. „Както всяка година бих желал да отбележа, че полицейските органи на територията на ОДМВР - Бургас прилагат  устойчиви мерки за предпазване и опазване живота и здравето на пешеходците на пътя. Тези мерки дадоха резултати, през изминалата година след засилените проверки и в някои случаи санкциониране на водачите, които не осигуряват предимство на пешеходни пътеки, може да се каже като обща картина, че значително се е подобрила културата на водачите за осигуряване предимство на пешеходни пътеки“, заяви комисар Рачев. По думите му още от 15 септември е стартирала кампанията за засилено полицейско присъствие на пешеходните пътеки и районите около учебните заведения, като добави, че към настоящия период няма инциденти.  \r\n„Тази кампания ще продължи устойчиво до края на зимния период с този интензитет, след което отново ще имаме присъствие до края на учебната година“, посочи комисар Неделчо Рачев. Той допълни, че следващият етап от програмата е „Безопасно шофиране през зимата“. „Ако родителите не могат да осигурят достатъчно видимост за децата си, тоест светли дрехи, би следвало да предприемат мерки след 17.30 часа децата им да бъдат със светлоотразителни дрехи или знаци, които могат да се закупят в редица магазини, а ние тази година ще раздадем безплатно в училищата. Бихме искали да апелираме да се направи така че децата от най-уязвимите групи да бъдат ясно видими на пътя през тъмната част на денонощието“, отбеляза комисар Рачев. \r\nПо отношения на изборите на 3 ноември комисар Неделчо Рачев заяви, че ОДМВР-Бургас има готовност още от съботния ден да осигури обществения ред на абсолютни всички изборни секции, където ще се провеждат балотажи. „Без Царево, навсякъде другаде ще има изборни секции в съставни селища, в които ще се провеждат избори. ОДМВР-Бургас направи реорганизация веднага след предаването на изборните книжа в София в ЦИК (Централна избирателна комисия) и сме в готовност още от събота да осигурим обществения ред“, заяви комисар Рачев.  \r\nМария КУРТЕВА", "date": "2019.10.31", "title": "Комисар Неделчо Рачев, „Охранителна полиция“ – Бургас: Акция „Зима“ ще протече на три етапа и под три надслова"}
{"url": "http://www.focus-news.net/news/2019/10/31/2714671/zam-ministar-milko-berner-selec-e-efektiven-instrument-za-protivodeystvie-na-razlichnite-formi-na-transgranichna-prestapnost.html", "text": "Заместник-министърът на вътрешните работи Милко Бернер участва в Конференция на високо ниво на тема „Засилване на сътрудничеството в борбата с трансграничната тежка и организирана престъпност в Югоизточна Европа“. Това съобщиха от пресцентъра на  МВР . Форумът, организиран от базирания в Букурещ Център за правоприлагане в Югоизточна Европа (SELEC), е посветен на 20-ата годишнина от създаването на регионалната организация, която обединява усилията на полицейските и митническите служби в борбата с трансграничната организирана престъпност.  \r\n„Ефективното справяне със заплахите за сигурността изисква комплексен подход, включващ всички ангажирани органи, тъй като въпросите на сигурността, миграцията, граничния контрол, противодействието на тероризма и организираната престъпност се преплитат и в голяма степен зависят един от друг. Международното сътрудничество, основано на този подход, особено в неговото регионално измерение, е допълнително условие и гаранция за успех“, отбеляза в изказването си заместник-министър Бернер. В този смисъл той определи SELEC като изключително ефективен инструмент за противодействие на различните форми на трансгранична престъпност.  \r\nОт началото на тази година български представители са обменили със свои колеги от почти всички останали държави членки на SELEC данни за редица случаи, свързани с наркотрафик, трафик на оръжие, контрабанда на тютюневи изделия и незаконно производство на цигари, скиминг, фалшификации на пари, трафик на мигранти и изготвяне на неистински документи за самоличност, отчете още заместник вътрешният министър. Той увери, че България е готова да продължи активното си сътрудничество с всички държави от региона, участващи в центъра, както и с оперативните партньори и наблюдателите.  \r\nДелегатите направиха преглед на успешното сътрудничество между правоприлагащите органи в борбата с трансграничната тежка и организирана престъпност в Югоизточна Европа през изминалите 20 години. Отчетено бе, че постигането на резултати във всички направления не е възможно без бърз, точен и своевременен обмен на оперативна информация. В този контекст бе изтъкната и ролята на офицерите за връзка, които координират взаимодействието на националните компетентни органи на отделните държави. В рамките на дискусиите фокус бе поставен и върху настоящите предизвикателства и перспективи за по-нататъшно укрепване на сътрудничеството чрез SELEC. Участниците присъстваха и на откриването на нов оперативен център в централата на организацията.  \r\nПредставителите на държавите членки на SELEC приеха съвместна декларация, с която заявиха общия си ангажимент за засилване на сътрудничеството в борбата с трансграничната тежка и организирана престъпност в Югоизточна Европа, с общата подкрепа на оперативните партньори от Интерпол, Италия и САЩ.", "date": "2019.10.31", "title": "Зам.-министър Милко Бернер: SELEC е ефективен инструмент за противодействие на различните форми на трансгранична престъпност"}
{"url": "http://www.focus-news.net/news/2019/10/31/2714672/balgariya-i-obedinenite-arabski-emirstva-shte-zadalbochat-satrudnichestvoto-si-v-oblastta-na-kulturata.html", "text": "Министерският съвет одобри проект на Меморандум за разбирателство за сътрудничество в областта на културата между Правителството на Република България и Правителството на Обединените арабски емирства, , съобщиха от  правителствената информационна служба . \r\nПроектът на Меморандум удовлетворява взаимните интереси на двете страни и съдържа необходимите текстове за развитие на отношенията между Република България и Обединените арабски емирства в областта на културата. \r\nПредлаганият документи ще подкрепи бъдещото развитие на сътрудничество в различни области на културата като нематериално и материално културно наследство, литература, визуални и сценични изкуства, аудиовизуални медии, дизайн, културни и творчески индустрии, подкрепа за творците и др.", "date": "2019.10.31", "title": "България и Обединените арабски емирства ще задълбочат сътрудничеството си в областта на културата"}
{"url": "http://www.focus-news.net/news/2019/10/31/2714674/ofitsialna-delegatsiya-na-abv-shte-poseti-mezhdunaroden-forum-v-kuba-posveten-na-solidarnostta-i-demokratsiyata.html", "text": "АБВ получи официална покана да вземе участие в международен форум в Куба посветен на солидарността и демокрацията. Това съобщиха от пресцентъра на  ПП АБВ . Делегацията на Алтернатива за българско възраждане е в състав Любомира Ганчева - зам.-председател на партията, Пламена Заячка - председател на младежката организация, и Георги Кючуков - отговорник за международните партийни връзки на АБВ. Във форума представителите на ръководството на АБВ ще се включат с изказвания в панели \"Солидарност с Куба и други справедливи каузи\" и \"Демокрация и суверенитет“.  \r\nПо време на посещението си в столицата Хавана те ще проведат срещи с ръководството на Кубинската комунистическа партия, с Кубинския институт за приятелство с народите и Кубинското движение за мир. \r\nПреди заминаването си делегацията проведе среща с посланичката на Куба в България Н. Пр. Каридад Ямира Куето Милиан. На събитието присъстваха председателят на АБВ Румен Петков и приятелят на Куба и дългогодишен министър на културата на България в периода до 1990 година Георги Йорданов.", "date": "2019.10.31", "title": "Официална делегация на АБВ ще посети международен форум в Куба, посветен на солидарността и демокрацията"}
{"url": "http://www.focus-news.net/news/2019/10/31/2714669/pravitelstvoto-odobri-proektozakona-za-byudzheta-na-nzok-za-2020-g.html", "text": "Министерският съвет прие Решение за одобряване на проект на Закон за бюджета на Националната здравноосигурителна каса за 2020 г. , съобщиха от  правителствената информационна служба . \r\nПредвидени са 4 744 704,9 хил. лв. приходи и трансфери. Здравноосигурителните приходи са в размер на 4 640 733,7 хил. лв., от които 3 107 134,2 хил. лв. са приходи от здравноосигурителни вноски и 1 533 599,0 хил. лв. са трансфери за здравно осигуряване. Разчетените средства за здравноосигурителни вноски са в размер на 3 107 134,2 хил. лв., което представлява увеличение с  264 880,0 хил. лв. в сравнение със същите през 2019 г. Трансферите за здравно осигуряване за 2019 г. са разчетени с ръст от 139,0 млн. лв. спрямо 2019 г., който се дължи на промяна в размера на пенсиите, от увеличение на минималната работна заплата и ръста от 5 на сто от осигурителния доход, върху който държавата внася здравни вноски за безработните, децата, социално слабите и др. \r\nЗа неданъчни приходи са предвидени 20 571,2 хил. лв., което е с 811,4 хил. лв. повече спрямо заложените през 2019 г.  \r\nРазходите и трансферите общо са в размер на 4 744 704,9 хил. лв., в т.ч. разходи в размер на 4 739 172,7 хил. лв., което е с 394 227,7 хил. лв. повече спрямо Закона за бюджета на Националната здравноосигурителна каса за 2019 г. Общо текущите разходи са в размер на 4 594 950,7 хил. лв., което представлява увеличение с 382 111,0 хил. лв. спрямо Закона за бюджета на Националната здравноосигурителна каса за 2019 г. Средствата за здравноосигурителни плащания са в размер на 4 453 976,8 хил. лв., което представлява увеличение с 337 580,6 хил. лв. спрямо Закона за бюджета на Националната здравноосигурителна каса за 2019 г.  \r\nРазпределението на средствата за здравноосигурителни плащания е следното: \r\n1. За медицински дейности -  2 850 282,6 хил. лв., в т. ч: първична извънболнична медицинска помощ – 244 000,0 хил. лв.; специализирана извънболнична медицинска помощ (вкл. за комплексно диспансерно (амбулаторно) наблюдение) – 264 700,0 хил. лв.; медико-диагностична дейност – 94 300,0 хил. лв.; болнична медицинска помощ – 2 247 282,6 хил. лв. \r\n2. За дентални дейности – 179 800 хил. лв.  \r\n3. За лекарствени продукти, медицински изделия и диетични храни за специални медицински цели – 1 243 800,0 хил. лв., като в това число се включват здравноосигурителните плащания за лекарствени продукти, медицински изделия и диетични храни за специални медицински цели за домашно лечение на територията на страната – 677 300,0 хил. лв., в т.ч. лекарствени продукти, назначени с протокол, за който се извършва експертиза – 365 156,0 хил. лв.; за лекарствени продукти за лечение на злокачествени заболявания в условията на болнична медицинска помощ, които НЗОК заплаща извън стойността на оказваните медицински услуги – 466 600 хил. лв.; за лекарствени продукти по списък за базова терапия на онкологични и онкохематологични заболявания, коагулопатии  и други редки заболявания - 99 900, 0 хил. лв.; медицински изделия, прилагани в болничната медицинска помощ – 110 000,0 хил. лв. \r\n4. За здравноосигурителни плащания за медицинска помощ, оказана в съответствие с правилата за координация на системите за социална сигурност по проекта за 2020 г. са разчетени 70 094,2 хил. лв. \r\nС преходните и заключителни разпоредби на законопроекта се предлагат промени  в Закона за здравното осигуряване. \r\nПроектът на Закон за бюджета на Националната здравноосигурителна каса за 2020 г. е съставен в съответствие с бюджетната рамка при запазване на размера на здравноосигурителната вноска в размер на 8 %.  С проектобюджета се постига гарантиране на пакета здравноосигурителни дейности в обхвата на задължителното здравно осигуряване, като през 2020 г. за Националната здравноосигурителна каса са осигурени 394,7 млн. лв. допълнителни средства за разходи и трансфери – всичко спрямо закона за 2019 г. \r\nПроектът на Закон за бюджета на НЗОК за 2020 г. предвижда публичните средства да бъдат изразходвани законосъобразно, прозрачно и ефективно. \r\nОсновната цел е да се осигури достъпна, качествена и своевременна медицинска помощ на здравноосигурените лица и равнопоставен достъп на лечебните заведения, отговарящи на условията за сключване на договори с НЗОК, за възможността да предоставят медицински и дентални дейности професионално и на високо ниво.", "date": "2019.10.31", "title": "Правителството одобри проектозакона за бюджета на НЗОК за 2020 г."}
{"url": "http://www.focus-news.net/news/2019/10/31/2714676/stolichna-obshtina-osiguryava-dopalnitelno-transportno-obsluzhvane-v-sofiya-za-zadushnitsa.html", "text": "Столична община осигурява допълнителен транспорт в София за Задушница. Това съобщиха от пресцентъра на  Общината . Във връзка с осигуряване на превоз на гражданите за Задушница на 2 ноември 2019 г. ще бъде осигурено допълнително транспортно обслужване, както следва: \r\n Поделение „Трамваен транспорт“: \r\n- Разкрива се временна трамвайна линия №7А с маршрут жк. „Борово” – кв. „Орландовци”. \r\nОсигуряват се допълнителен брой коли за трамвайна линия №4 и трамвайна линия №18, която ще се обслужва от 200-местни мотриси. \r\n Поделение „Тролейбусен транспорт“: \r\n- Пускат се допълнителен брой коли по тролейбусна линия №9. \r\n \r\n„Столичен автотранспорт“ ЕАД ще осигури допълнително транспортно обслужване, както следва: \r\n Поделение АТ „Земляне“: \r\n- Ще разкрие временна автобусна линия №83-А с маршрут: от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно. \r\n- Ще разкрие временна автобусна линия №108-А с маршрут: от жк. „Люлин 5” по стария маршрут на автобусна линия №108 (в посока ул. „Бели Дунав” – от бул. „Сливница” по ул. „Адам Мицкевич”) до ул. „Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно.  \r\n Поделение АТ „Малашевци“ ще разкрие временни автобусни линии, както следва: \r\n- линия №18-А с маршрут: автостанция „Орландовци” – гробищен парк „Малашевски гробища” по маршрута на автобусна линия №18.  \r\n- линия №79-А с маршрут: надлез „Надежда”, ул. „История Славянобългарска”, ул. „Индустриална”, ул. „Константин Стоилов”, бул. „Ген. Данаил Николаев”, бул. „Владимир Вазов”, ул. „Тодорини кукли”, ул. „Река Велека” и по бул. „Владимир Вазов” по маршрута двупосочно.  \r\n- линия №86-А с маршрут: АТ „Малашевци“, ул. „Резбарска”, пл. „Сточна гара”, бул. „Сливница”, обратен завой на ул. „Опълченска” и по маршрута двупосочно.  \r\n- линия №90-А с маршрут: автостанция „Изток“, бул. „Ботевградско шосе”, ул. „Александър Екзарх”, ул. „Река Велека”, ул. „Васил Кънчев” до гробищен парк „Малашевски гробища”.", "date": "2019.10.31", "title": "Столична община осигурява допълнително транспортно обслужване в София за Задушница"}
{"url": "http://www.focus-news.net/news/2019/10/31/2714680/vr-i-d-kmet-na-dobrich-d-r-emiliya-baeva-vrachi-pochetni-plaketi-sas-simvola-na-stariya-dobrich-na-stari-maystori-koito-pazyat-dobrudzhanskata-traditsiya.html", "text": "Д-р Емилия Баева, временно изпълняваща длъжността кмет на Добрич, връчи почетни плакети със символа на „Стария Добрич“ на стари майстори, които пазят добруджанската традиция, съобщиха от  Община град Добрич . Поводът е юбилеят на Архитектурния етнографски комплекс на открито (АЕМО) „Старият Добрич“ – 40 години от създаването му. С плакети са удостоени и първите създатели и ръководители на АЕМО „Стария Добрич“. За всички почитатели на старовременния Добрич са подредени две изложби - на занаятчийски произведения „Докосване до първомайсторите“ и „Спомени от Стария Добрич“ по Янко Атанасов. Община Добрич честити празника на всички, които имат принос и заслуги за основаването и съхраняването на АЕМО „Стария Добрич“ . „Нека благородното Ви дело е съпътствано от здраве, радости и съзидание!“ - пожеланието, отправено от общинската администрация. АЕМО „Старият Добрич“ е разположен в самия център на града. Построен на мястото на старата Одун чаршия, той съхранява и представя градската архитектура, бита и занаятите в града. Реставрирани са две каменни чешми, хан, часовникова кула и над двадесет занаятчийски работилници. Това е единственото място днес, където могат да се видят майстори, които да демонстрират стари технологии. В Стария град от майсторските ръце дървото оживява, иконите говорят, старите къщи стоплят сърцата. Традицията се предава от баща на син и днес всеки може да влезе в малките работилнички, да погледа сръчните майстори, да побъбри с тях за тайните на занаята и да си купи изработения пред него красив предмет за спомен. Ценителите на изкуството не могат да не изпитат възхита пред ръчно изработените дантели, традиционни медни и керамични съдове и сувенири от дърво.", "date": "2019.10.31", "title": "Вр. и. д. кмет на Добрич д-р Емилия Баева връчи почетни плакети със символа на „Стария Добрич“ на стари майстори, които пазят добруджанската традиция"}
{"url": "http://www.focus-news.net/news/2019/10/31/2714677/gd-granichna-politsiya-trafikat-na-dunav-most-ruse-gkpp-kapitan-andreevo-i-gkpp-lesovo-e-intenziven-na-izhod-za-tovarni-avtomobili.html", "text": "Трафикът на \"Дунав мост-Русе\" на българо-румънската граница и на ГКПП \"Капитан Андреево\" и ГКПП \"Лесово\" на българо-турската е интензивен на изход за товарни автомобили. Това съобщиха от  ГД „Гранична полиция“ . \r\nПреминаването през всички контролно-пропускателни пунктове на границите със Сърбия, Северна Македония и Гърция се осъществява нормално.", "date": "2019.10.31", "title": "ГД „Гранична полиция“: Трафикът на \"Дунав мост-Русе\", ГКПП \"Капитан Андреево\" и ГКПП \"Лесово\" е интензивен на изход за товарни автомобили"}
{"url": "http://www.focus-news.net/news/2019/10/31/2714675/bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП \"Малко Търново\" на границата с Турция. Това съобщи за  Радио \"Фокус\" - Бургас  дежурният на пункта. Към момента няма образувани колони от автомобили на пунктовете на българо-турската граница и преминаването се осъществява безпроблемно.  \r\nМария ПОПЧЕВА", "date": "2019.10.31", "title": "Без забавяне се осъществява преминаването през ГКПП \"Малко Търново\""}
{"url": "http://www.focus-news.net/news/2019/10/31/2714673/daniel-smilov-politolog-leybaristite-imat-shans-za-pobeda-vav-velikobritaniya-samo-ako-zaemat-tvarda-pozitsiya-otnosno-brekzit.html", "text": "Лейбъристите имат шанс за победа във Великобритания само ако заемат твърда позиция относно Брекзит. Това каза в интервю за  Агенция „Фокус“  политологът Даниел Смилов.  Той посочи, че предстоящите предсрочни парламентарни избори на 12 декември са рисковани както за Консервативната партия на Борис Джонсън, така и за Лейбъристката на Джеръми Корбин. „Социологическите проучвания показват, че лейбъристите изостават, и то сериозно, от прекия си конкурент – консерваторите. Това, което е характерно за позицията на лейбъристите е, че в нея има много голяма степен на неяснота по отношение на желания от тях резултат. Корбин се опитва да балансира между тези части от своята партия, които искат оставане в ЕС и това е може би огромната част от Лейбъристката партия, но има и сериозен сегмент в избирателни райони, които са „за“ Брекзит. Политиката на Корбин е някак си да постигне невъзможен компромис между двете позиции“, допълни политологът.  Смилов определи като ключов въпросът  дали лейбъристите ще се ангажират с позицията за оставане в ЕС на този референдум и посочи като най-логичен ход Корбин да заеме твърдата позиция „за“ оставане в ЕС. „Поне засега като че ли Корбин не иска да го направи. Но в една мажоритарна избирателна система като британската такива нюансирани позиции като неговата обикновено не водят до широка подкрепа. Публиката и обществеността трудно разбират какво точно искат лейбъристите и неслучайно голяма част от техните избиратели се пренасочиха или към партията „Брекзит“ – тези, които искат напускане, или към либералните демократи – тези, които искат оставане. Корбин трябва да се справи с този проблем. От моя гледна точка логично би било той да остане на твърда позиция за оставане, защото в мажоритарната система печеливши са крайните позиции. Борис Джонсън премести консерваторите много в посока на твърд Брекзит и с това печели за момента. Лейбъристите като че ли нямат друг ход, освен да се преместят в посока оставане. Но изглежда това не е по вкуса на Корбин. Така че не изключвам той да продължи със своите колебания, което пък едва ли ще му донесе добър резултат на изборите“, каза още Даниел Смилов.  \r\nТеодора ПАВЛОВА \r\n Пълния текст на интервюто четете по-късно в „Мнение“", "date": "2019.10.31", "title": "Даниел Смилов, политолог: Лейбъристите имат шанс за победа във Великобритания само ако заемат твърда позиция относно Брекзит"}
{"url": "http://www.focus-news.net/news/2019/10/31/2714682/sport-habib-nurmagomedov-se-otkazva-ot-sporta-sled-2-3-macha.html", "text": "Шампионът на UFC в лека категория Хабиб Нурмагомедов ще изиграе само още два или три мача. Това разкри неговият баща и треньор Абдулманап Нурмагомедов. Очаква се боецът да защитава своя пояс срещу Тони Фъргюсън. Двамата все още не са подписали договор за мач. Сред потенциалните кандидати за съперник на Орела са още Джордж Сейнт Пиер и Конър Макгрегър.До момента Нурмагомедов има 28 победи в 28 мача.", "date": "2019.10.31", "title": "Спорт: Хабиб Нурмагомедов се отказва от спорта след 2-3 мача"}
{"url": "http://www.focus-news.net/news/2019/10/31/2714678/19-godishen-nepravosposoben-shofyor-e-v-bolnitsa-sled-kato-se-e-blasnal-v-darvo-na-krastovishte-v-plovdiv.html", "text": "19-годишен неправоспособен шофьор е в болница, след като се е блъснал в дърво на кръстовище в Пловдив. Това съобщиха за  Радио „Фокус“ – Пловдив  от Областната дирекция на МВР. Сигналът за пътния инцидент е получен към 01.30 часа тази нощ. На кръстовището между бул. „Освобождение“ и ул. „Шипка“ лек автомобил „Ситроен“ е излязъл извън пътното платно, блъснал се в дърво и се преобърнал. Под лекарско наблюдение е 19-годишният младеж, управлявал колата без да притежава шофьорска книжка. Тестът с дрегер е отчел наличие на 0.89 промила алкохол в издишания от него въздух. По случая е взето административно отношение от служители на сектор „Пътна полиция“.", "date": "2019.10.31", "title": "19-годишен неправоспособен шофьор е в болница, след като се е блъснал в дърво на кръстовище в Пловдив"}
{"url": "http://www.focus-news.net/news/2019/10/31/2714679/izbrani-sa-pobeditelite-vav-fotokonkursa-na-mosv-prirodolyubie-v-4-sezona.html", "text": "Избрани са победителите във фотоконкурса на МОСВ „ПриРодоЛюбие в 4 сезона“. Това съобщиха от пресцентъра на  Министерството на околната среда и водите . Журито избра 12 фотографии, като взе под внимание и „харесванията“ във фейсбук страницата на министерството. Класирани са по 3 фотографии във всяка категория – „Пролет“, „Лято“, „Есен“ и „Зима“, съответно на първо, второ и трето място.  \r\nПобедител в категория „Пролет“ е Пламен Стоянов с фотоса „Нощен кадър“ на арката на село Тюленово, област Варна. На второ място е снимката на Йорданка Бозаджиева от язовир Богданци, община Самуил, област Разград, a на трето – фотографията на Станимира Желязкова „Пролетно пробуждане на остров „Света Анастасия“ край Бургас. \r\nВ категория „Лято“ на първо място е класирана творбата на Светла Момчилова – кадърът е от Пирин, близо до Тевно езеро. На второ място е Алия Казанджиева с „Плажа в Бургас“, на трето е кадърът на Силвия Урумова от Тюленово. \r\nВ категория „Есен” призът за първо място е за Илия Левков – „Кестенова гора в планина Беласица“, на второ е отличена фотографията на Петьо Стефанов „Осмарски скални манастири“ и на трето място е снимката на Габриела Цулин „Дулово през септември“.  \r\nВ категория „Зима“ на първо място е класиран фотосът на Пламен Ликьов – „Плодове на шипка, сковани от студа“, направена в района на с. Баховица, община Ловеч. На второ място е творбата на Туристически клуб „Пирински стражи“ – „Пейзаж от връх Ореляк (2099 м), Пирин“, и на трето място е Гергана Влайкова със снимка от село Гела.  \r\nНаграда на публиката с най-много „харесвания“ във фейсбук е за фотографията на Илия Левков „Местността „Гьолчето“ в планината Беласица. Друга негова творба е избрана единодушно и от журито за първо място в категория „Есен“.  \r\nАвторите на отличените фотографии печелят ваучери за първо, второ и трето място съответно за 5, 4 и 3 нощувки в посетителските центрове на МОСВ, които се намират в Аркутино, Камчия, Смолян, Батак, Предела, Огоста и Национален парк „Пирин“. Дванайсетте фотографии ще станат част от годишния календар на МОСВ за 2020 г. и ще бъдат експонирани в сградата на Министерството. \r\nВ конкурса участваха и 14 деца, които ще получат поощрителна награда – раница за пикник. \r\nБлагодарим на всички участници за изпратените фотоси. Продължавайте да снимате, любувайки се на прекрасната българска природа! \r\nФотографиите може да видите  .", "date": "2019.10.31", "title": "Избрани са победителите във фотоконкурса на МОСВ „ПриРодоЛюбие в 4 сезона“"}
{"url": "http://www.focus-news.net/news/2019/10/31/2714683/okrazhen-sad-smolyan-nalozhi-uslovna-prisada-na-42-godishen-mazh-za-ukrivane-na-danatsi-za-nad-442-000-lv.html", "text": "Окръжен съд - Смолян наложи условна присъда на 42-годишен мъж за укриване на данъци за над 442 000 лв. Това съобщиха от пресцентъра на  Апелативна прокуратура - Пловдив . По обвинителен акт на Окръжна прокуратура - Смолян е осъден мъж с инициали С.Б. (на 42 г.) за това, че през периода от 11 март 2008 г. до 14 октомври 2014 г. в гр. Смолян, при условията на продължавано престъпление, за 76 данъчни периода по Закона за ДДС, в качеството си на едноличен собственик на капитала и управител на ЕООД, е избегнал установяването и плащането на данъчни задължения в особено големи размери – 442 558 лева, представляващи дължим данък върху добавената стойност, като осъществявал счетоводство в нарушение на изискванията на счетоводното законодателство, при осъществяване на стопанската дейност и при водене на счетоводството, използвал документи с невярно съдържание и неистински такива - данъчни фактури, отчетни регистри - Дневници за покупките на ЕООД, в които е отразил данъчни фактури по доставки с право на пълен данъчен кредит, без да са налице доставки, които не са издадени от посочения доставчик или са отразени със завишени стойности на доставка, Дневници за продажбите, в които отразил данъчни фактури за продажби със занижени стойности и като е потвърдил неистина в подадени декларации пред ТД на НАП - Пловдив, офис Смолян, и е приспаднал неследващ се данъчен кредит.  \r\nНа 30 октомври 2019 г. Окръжен съд - Смолян е наложил на С.Б. наказание от три години лишаване от свобода условно с изпитателен срок от пет години и конфискация в полза на държавата на 1/2 идеална част от лек автомобил, марка \"Фолксваген”.  Той е осъден и да заплати в полза на държавата обезщетение за причинените имуществени вреди от престъплението в размер на 442 558 лева, ведно със законната лихва върху тази сума, считано от 14 октомври 2014 г. до окончателното ѝ изплащане. Присъдата може да се обжалва или протестира пред Апелативен съд - Пловдив в 15-дневен срок.", "date": "2019.10.31", "title": "Окръжен съд - Смолян наложи условна присъда на 42-годишен мъж за укриване на данъци за над 442 000 лв."}
{"url": "http://www.focus-news.net/news/2019/10/31/2714688/19-i-mezhdunaroden-festival-bansko-film-fest-shte-se-provede-ot-20-do-24-noemvri.html", "text": "19-и Международен фестивал на планинарското и екстремно кино или Банско филм фест ще се проведе от 20 до 24 ноември 2019 година с вход свободен. Това съобщиха от пресцентъра на  Община Банско . \r\nНай-мащабният филмов фестивал за планини, outdoor активности и приключения в България предлага на публиката едно уникално изживяване в неповторим формат - катерене, алпинизъм, ски, парапланеризъм, екстремно колоездене, каяк, гмуркане, сърф, култура на планинарските народи и др. Събитието ще срещне публиката с най-добрите и актуални приключенци и ектремни личности в света и събира световния елит на outdoor активностите. Програмата на фестивала включва 15 мотивационни презентации и workshop-ве, водени от чуждестранни и български гости. \r\nПрезидент на международното жури е екстремната режисьорка, алпинистка и пътешественичка Елиза Кубарска от Полша. Тя е носител на най-престижните филмови награди на европейски и световни фестивали, специалистка в заснемането на продукции в екстремни условия от Африка до Хималаите. Премиерно за България ще бъде представен филмът й „Walking under water” за морските номади в Борнео. \r\nЩе бъдат показани близо 100 филма от 35 държави.", "date": "2019.10.31", "title": "19-и Международен фестивал Банско филм фест ще се проведе от 20 до 24 ноември"}
{"url": "http://www.focus-news.net/news/2019/10/31/2714685/vremenno-e-ogranicheno-dvizhenieto-po-pat-ii-55-veliko-tarnovo-gurkovo-v-prohoda-na-republikata-pri-km-36-v-rayona-na-vaglevtsi-poradi-patnotransportno-proizshestvie.html", "text": "Временно е ограничено движението по път II-55 Велико Търново – Гурково в Прохода на Републиката при км 36 в района на Въглевци поради пътнотранспортно произшествие с тежкотоварен камион. Това съобщиха от пресцентъра на  Агенция „Пътна инфраструктура“ . Трафикът на леки автомобили се осъществява през проход Шипка, а тежкотоварните изчакват на място.", "date": "2019.10.31", "title": "Временно е ограничено движението по път II-55 Велико Търново – Гурково в Прохода на Републиката при км 36 в района на Въглевци поради пътнотранспортно произшествие"}
{"url": "http://www.focus-news.net/news/2019/10/31/2714689/politsiyata-ne-e-otkrila-nishto-trevozhno-sled-proverka-na-signal-za-zabravena-ranitsa-v-stolitsata.html", "text": "Полицията не е открила нищо тревожно след проверка на сигнал за забравена раница в столицата. Това съобщиха за  Агенция „Фокус“  от пресцентъра на  СДВР . Били са предприети необходимите действия, но служителите на МВР не са установили проблем. По-рано днес района при бул. „Дондуков“ и ул. „Георги Бенковски“ беше отцепен по сигнал за оставена раница с неустановено съдържание.  \r\n \r\nТеодора ПАВЛОВА", "date": "2019.10.31", "title": "Полицията не е открила нищо тревожно след проверка на сигнал за забравена раница в столицата"}
{"url": "http://www.focus-news.net/news/2019/10/31/2714687/34-godishen-koloezdach-e-postradal-pri-katastrofa-na-patya-gorna-oryahovitsa-selo-kozarevets.html", "text": "34-годишен велосипедист е пострадал при пътен инцидент. Това съобщават от  Областна дирекция на МВР – Велико Търново . Произшествието е станало вчера около 15.35 часа на пътя Горна Оряховица – село Козаревец. По първоначална информация лек автомобил „Фолксваген Пасат“, управляван от 32-годишен мъж от Дебелец, при изпреварване е ударил движещият се пред него велосипедист на 34 години от Горна Оряховица. В резултат на това е пострадал велосипедистът. Той е откаран и настанен за лечение във великотърновската болница без опасност за живота. Двамата водачи са изпробвани за употреба на алкохол, пробите са отрицателни. По случая е започнато досъдебно производство.", "date": "2019.10.31", "title": "34-годишен колоездач е пострадал при катастрофа на пътя Горна Оряховица – село Козаревец"}
{"url": "http://www.focus-news.net/news/2019/10/31/2714691/prodalzhava-razshiryavaneto-na-predlaganite-sotsialni-uslugi-v-obshtina-dobrich.html", "text": "На 30 октомври 2019 г. Община град Добрич подаде проектно предложение „Наблюдавано жилище за младежи град Добрич” до Управляващия орган на Оперативна програма „Развитие на човешките ресурси”. Това съобщиха от пресцентъра на  Общината . Основаната цел на проекта е продължаване на процеса за деинституционализция на грижата за младежите в град Добрич, чрез гарантиране правото им на семейна среда, достъп до качествена грижа и услуги според индивидуалните им потребности. Изпълнението на настоящото проектно предложение ще обезпечи предоставянето на нова социална услуга в общността на територията на Добрич – Наблюдавано жилище за младежи от 18 - 21 г. Помещението, в което ще се осъществява услугата е общинска собственост и е ремонтирано, обзаведено и оборудвано със средства от Оперативна програма „Региони в растеж\" 2014 - 2020. В проекта е заложено дейностите да стартират на 1 януари 2020 г. и да продължат 43 месеца. Община Добрич предлага най много социални услуги в област Добрич, за което получи  високо признание при посещението на зам.-министър Султанка Петрова и ръководители и експерти на социални услуги от страната по време на организирания форум на Община Добрич и НАСО.", "date": "2019.10.31", "title": "Продължава разширяването на предлаганите социални услуги в община Добрич"}
{"url": "http://www.focus-news.net/news/2019/10/31/2714692/pred-prezidentskata-institutsiya-shte-se-provede-tseremoniya-po-izdigane-na-natsionalniya-flag-po-povod-denya-na-narodnite-buditeli.html", "text": "В Деня на народните будители - 1 ноември, ще се проведе традиционната церемония по издигане на националния флаг пред президентската институция. Това съобщиха от  прессекретариата на държавния глава . В 09.30 часа президентът и върховен главнокомандващ на Въоръжените сили Румен Радев ще приеме почетния строй на Националната гвардейска част.    \r\nСлед церемонията държавният глава ще проведе среща от 09.45 часа на „Дондуков“ 2 с ръководители на културни институции, общественици и дейци в областта на науката, образованието, културата и изкуството.  \r\nОт 10.30 до 16.30 часа президентската институция отваря врати за граждани.  \r\nДържавният глава Румен Радев и вицепрезидентът Илияна Йотова ще приемат лично първите гости на „Дондуков“ 2.  \r\nПосетителите на президентската институция ще имат възможност да разгледат Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала и президентската библиотека.  \r\nСпециален акцент в празничния ден ще бъде експонираният в Гербовата зала първи препис на „История славянобългарска“, направен от Софроний Врачански само три години след завършването на оригинала от Паисий Хилендарски през 1762 г.", "date": "2019.10.31", "title": "Пред президентската институция ще се проведе церемония по издигане на националния флаг по повод Деня на народните будители"}
{"url": "http://www.focus-news.net/news/2019/10/31/2714693/doklad-na-evropeyskata-komisiya-za-gorskite-pozhari-prez-2018-g.html", "text": "Европейската комисия публикува изданието за 2018 г. на своя годишен доклад за горските пожари в Европа, Близкия изток и Северна Африка. Според доклада през миналата година горските пожари в ЕС са унищожили близо 178 000 хектара гори и земя. Въпреки че това е по-малко от една шеста от площта, пострадала през 2017 г., и по-малко от дългосрочните средни стойности, пожарите са засегнали повече държави от когато и да било, съобщава  Представителството на ЕК в България . \r\nПрез миналата година Европейската информационна система за горски пожари е отбелязала най-голям брой пожари с площ 30 и над 30 хектара в Италия, Испания, Португалия, Обединеното кралство и Швеция. През 2018 г. Механизмът на ЕС за гражданска защита е бил активиран пет пъти, за да се реагира на горските пожари в Европа: в Швеция, Гърция, Латвия и Португалия. През лятото са били мобилизирани общо 15 самолета, 6 хеликоптера и над 400 пожарникари, като в подкрепа на засегнатите държави Европейският съюз е финансирал 1,6 милиона евро от транспортните разходи. Освен това по искане на държавите членки в рамките на програмата „Коперник“ са изготвени над 139 сателитни карти на горски пожари.  \r\nПрез март 2019 г. ЕС модернизира своя Механизъм за гражданска защита и стартира програмата rescEU за подобряване на защитата на гражданите от бедствия и овладяване на нововъзникващи рискове в Европа и извън нея. През лятото на 2019 г. ЕС създаде преходен флот от противопожарни въздухоплавателни средства и вече го използва два пъти за борба с горски пожари — в Гърция и в Ливан.  \r\nОсвен това през юли в свое съобщение Европейската комисия призова за по-енергични действия на ЕС против обезлесяването и деградацията на горите и се ангажира с по-нататъшни действия, включително превръщането на Европейската информационна система за горски пожари в световно средство за мониторинг на горските пожари.", "date": "2019.10.31", "title": "Доклад на Европейската комисия за горските пожари през 2018 г."}
{"url": "http://www.focus-news.net/news/2019/10/31/2714694/tovaren-avtomobil-e-katastrofiral-v-prohoda-na-republikata-nyama-postradali.html", "text": "Товарен автомобил е катастрофирал в Прохода на Републиката, няма пострадали. Проходът е затворен съобщи за  Радио „Фокус“ - Велико Търново  говорителят на ОДМВР - Велико Търново Мариана Христова. Произшествието е станало между селата Вонеща вода и Въглевци. \r\nПо първоначална информация пострадали няма. Екипи на „Пътна полиция“ пренасочват леките автомобили през Шипка, а товарните изчакват на място. \r\nРени АТАНАСОВА", "date": "2019.10.31", "title": "Товарен автомобил е катастрофирал в Прохода на Републиката, няма пострадали"}
{"url": "http://www.focus-news.net/news/2019/10/31/2714696/kathimerini-pratenikat-na-saveta-na-evropa-za-choveshkite-prava-prizova-gratskite-vlasti-da-se-grizhat-po-dobre-za-bezhantsite-v-stranata.html", "text": "Ръководителят на Комисията по човешките права в Съвета на Европа Дуня Миятович заяви, че ситуацията с мигрантските лагери в Гърция е „експлозивна“ и призова страната да трансферира търсещите убежище от островите в Егейско море към вътрешността на страната, пише електронното издание на вестник  Kathimerini . \r\nТя добави, че „ситуацията с мигрантите, включително тези търсещи убежище, в гръцката част на Егейско море драстично се е влошила през последните 12 месеца“.  \r\nГръцките власти изпитват трудности с овладяването на рязко увеличилия се поток от бежанци през последните месеци, които пристигат на остров Лесбос и на други места в Егейско море. Там по финансираните от Европейския съюз лагери са претъпкани и често има изблици на насилие.  \r\nМиятович, която посети лагерите в Лесбос, Самос и в Коринт добави, че Гърция трябва да вземе спешни мерки „да обърне внимание на отчайващите условия, в които хиляди човешки същества живеят“.  \r\n \r\n Теодор Пенев", "date": "2019.10.31", "title": "Kathimerini: Пратеникът на Съвета на Европа за човешките права призова гръцките власти да се грижат по-добре за бежанците в страната"}
{"url": "http://www.focus-news.net/news/2019/10/31/2714681/amerikanski-ekspert-po-balkanite-kosovo-shte-bade-postavena-pod-natisk-ot-sasht-i-es-da-postigne-sporazumenie-sas-sarbiya-no-tova-ne-e-ot-polza-za-prishtina.html", "text": "Американският експерт по Балканите Даниел Сервер вярва, че Вашингтон и Брюксел ще натиснат Прищина да постигне споразумение с Белград преди изборите в Сърбия следващата пролет, предава обществената  „Радио и телевизия Косово“ (RTK) . \r\n„Европейците и американците ще натискат силно Прищина за споразумение с Белград преди изборите в Сърбия през април 2020 година. Не виждам ползи за Косово да се поддаде този натиск“, написа анализаторът в своя блог. Той също така изрази надежда, че новото правителство в Прищина ще покаже ангажираност с държавността, суверенитета и териториалния интегритет на Косово и ще успее да изгради широка коалиция за диалога с Белград. \r\n„Прищина трябва да е готова да се откаже от лоша сделка, за да получи добра. Лоша сделка е тази, която по някакъв начин нарушава суверенитета и териториалната цялост на страната; добрата ще позволи широка децентрализация и самоуправление за малцинствените общности“, пише Сервер. Той посочи, че вижда назначаването на двама американски пратеници (дипломатът от кариерата Матю Палмър и американския посланик в Германия Ричард Гренел) като отражение на това, че във Вашингтон има „повече объркване, отколкото намерение“ \r\n„Няма да се изненадам, ако етническият националист посланик Гренел се опита да съживи идеята за размяна на територии, която се провали толкова мизерно последния път“, предупреди той. \r\nСпоред Сервер, „постоянството на границите – и по-специално отказа да се променят вътрешни граници, за да се обслужат етнически различия, като се променят в международни граници – е фундаментално за мира и сигурността в региона, след като той бе установен от Комисията Бадинтер в началото на 90-те“. \r\nСервер смята, че разумният курс за Косово е да излекува вътрешните си проблеми в рамките на сегашните граници, да поддържа добри отношения с всички съседи и да се радва на тесни културни връзки с албанците в други страни. \r\n \r\nПревод и редакция:", "date": "2019.10.31", "title": "Американски експерт по Балканите: Косово ще бъде поставена под натиск от САЩ и ЕС да постигне споразумение със Сърбия, но това не е от полза за Прищина"}
{"url": "http://www.focus-news.net/news/2019/10/31/2714695/violeta-radeva-bchk-burgas-edna-ot-vazhnite-ni-zadachi-e-organiziraneto-na-obuchenie-po-parva-pomosht-za-kandidat-vodachite-na-motorni-prevozni-sredstva.html", "text": "Една от важните ни задачи е организирането на обучение по първа помощ за кандидат-водачите на моторни превозни средства. Това каза Виолета Радева, директор на Български червен кръст (БЧК) – Бургас, по време на брифинг по повод стартиращата акция „Зима“, предаде репортер на  Радио \"Фокус\" - Бургас . „Това са изключително полезни знания, защото много често тези, които се намират на мястото на пътнотранспортното произшествие, са самите пострадали или водачите от другите моторни превозни средства. Затова е важно всеки един от тях да разпознава кои са основните жизнени показатели за човека, тоест, в какво състояние се намира пострадалият“, отбеляза Радева. По думите й това е важно, защото в момента на позвъняването до телефон 112 много често последващите въпроси, които се задават от оператора, са какви са показателите, дали липсва сърдечна дейност, в безсъзнание ли е пострадалият и дали диша.  \r\n„Паралелно с това в нашите програми сме заложили тази превенция да се случва още в най-ранна детска възраст и от началото на новата учебна година продължават да се провеждат лекции по теми за пътната безопасност, в резултат на което около 358 деца от първи клас в 4 училища на град Бургас са минали тези лекции“, заяви Виолета Радева. По думите й обучението се предоставя от доброволци на Български младежки червен кръст и е насочено към даването на информация относно това какво поведение трябва да имат, когато са на улицата, пресичат пешеходната пътека или са участници в движението. „Втората насока, в която те се обучават, е поведението им за поведение по време на пътуване в градски транспорт или в лек автомобил. Не на последно място е и първата долекарска помощ - децата се учат да оказват помощ, да знаят видовете кръвотечения и всичко това е насочено с оглед опазване на живота и здравето на децата“, отбеляза директорът на БЧК – Бургас Виолета Радева.  \r\nМария КУРТЕВА", "date": "2019.10.31", "title": "Виолета Радева, БЧК – Бургас: Една от важните ни задачи е организирането на обучение по първа помощ за кандидат-водачите на моторни превозни средства"}
{"url": "http://www.focus-news.net/news/2019/10/31/2714701/ogranicheno-e-dvizhenieto-po-pat-ii-11-vidin-archar-v-rayona-na-botevo-poradi-ptp.html", "text": "Ограничено е движението по път II-11 Видин - Арчар в района на Ботево поради ПТП. Това съобщиха от  Агенция \"Пътна инфраструктура\" . Водачите изчакват на място.", "date": "2019.10.31", "title": "Ограничено е движението по път II-11 Видин - Арчар в района на Ботево поради ПТП"}
{"url": "http://www.focus-news.net/news/2019/10/31/2714699/dots-elitsa-petrova-institut-po-ribni-resursi-varna-tryabva-da-prodalzhavat-da-se-polagat-vsichki-vazmozhni-usiliya-za-podobryavane-na-sastoyanieto-na-cherno-more.html", "text": "Трябва да продължават да се полагат всички възможни усилия за подобряване на състоянието на Черно море, както и за опазване на биоразнообразието в него. Това каза за  Радио „Фокус“ – Варна   Елица Петрова, директор на Института по рибни ресурси във Варна. Тя посочи, че Черно море е затворено, вертикалната циркулация е затруднена, а на дълбочина под 120 м. се разполага сероводороден слой, така че са налице много естествени фактори които ограничават биоразнообразието. По думите й, в сравнение с 80-те и началото на 90- години, когато състоянието на Черно море е било  тревожно, през последното десетилетие може да се говори за тенденция на подобряване на определени показатели. „Това не трябва да ни успокоява, а дори напротив, трябва да се полагат усилия за опазване на биоразнообразието и подобряване на състоянието на морето. Мога да отбележа, че отговорните органи и институции полагат много усилия в насока подобряване на екологията на Черно море и смятам, че колаборацията помежду си, ще се осигури реализиране на морската стратегия на ЕС“, каза в заключение доц. Петрова. \r\nДесислава ВАСИЛЕВА", "date": "2019.10.31", "title": "Доц. Елица Петрова, Институт по рибни ресурси – Варна: Трябва да продължават да се полагат всички възможни усилия за подобряване на състоянието на Черно море"}
{"url": "http://www.focus-news.net/news/2019/10/31/2714698/zapochvat-proverki-na-firmite-za-zimno-poddarzhane-na-patishtata-v-oblast-kyustendil.html", "text": "Започват проверки на фирмите за зимно поддържане на пътищата в област Кюстендил. Това съобщи пред журналисти началникът на сектор „Пътна полиция” към Областна дирекция на МВР – Кюстендил Радослав Боюклийски, предаде репортер на  Радио „Фокус” – Кюстендил . „Започнаха проверките на снегопочистващата техника. Мога да уверя, че пътната маркировка в Кюстендилска област е направена. Пътищата от първи клас, автомагистралата, както и второкласните пътища – всичко е с маркировка. По път II – 62 са изрязани храстите, почистено е, знаците са видими. Изкърпени са всички дупки. По магистралата, първокласните и второкласните пътища няма дупки, предпоставка за пътни инциденти”, каза Радослав Боюклийски.  \r\nПо думите му на дневен ред е проверка на фирмите за зимно поддържане. Проверява се техниката, водачите, наличието на инертни материали и други. Относно виадукта на автомагистрала „Струма” при Дупница беше посочено, че той е собственост на Агенция „Пътна инфраструктура”. Съоръжението се ремонтира. Издадена е заповед за затваряне и за създаване на временна организация на движението.  \r\nВенцеслав ИЛЧЕВ", "date": "2019.10.31", "title": "Започват проверки на фирмите за зимно поддържане на пътищата в област Кюстендил"}
{"url": "http://www.focus-news.net/news/2019/10/31/2714700/miroslava-robinsan-bdchr-sas-strategicheskiya-plan-za-cherno-more-se-deklarira-otgovornost-za-sahranyavane-na-resursite-na-moreto-kato-globalna-tsennost.html", "text": "Със Стратегическия план за Черно море, преди 23 години, шестте крайбрежни държави – България, Грузия, Румъния, Турция, Украйна и Русия – се обединяват за устойчиво управление на природните ресурси и биоразнообразието на морето. Това каза за предаването  „Екологичен резонанс“  на  Радио „Фокус“  Мирослава Робинсън, началник отдел „Опазване на морските води и акватории“ в Басейнова дирекция „Черноморски район“ (БДЧР) по повод Международния ден на Черно море, който отбелязваме на 31 октомври, именно заради подписването на Стратегическия план, с който правителствата на черноморските страни декларират, че осъзнават ролята и отговорността за съхраняване на ресурсите на Черно море като глобална ценност. „Координацията по прилагането на Стратегическия план се осъществява чрез т.нар. консултативни групи. Те са създадени, за да осигуряват подкрепа за конкретни проекти и процеси, свързани с изпълнението на плана. Групите са няколко – първата е за „Екологични аспекти за безопасност на корабоплаването“ с център Варна, другата група е тази за „Мониторинг и оценка на замърсяването“ в Одеса, групата за „Контрол на замърсяването от наземно базирани източници“, групата за разработването на общи методологии за „Интегрирано управление на крайбрежните зони“, групата за „Опазване на биологичното разнообразие“, групата за „Управлението на рибарството и други живи морски ресурси, в аспектите на околната среда“ и не на последно място групата, която отговаря за обмена на информация и данни, контролирана от секретариата в Истанбул. Всяка една от групите работи по конкретни проблеми и подготвя доклади. Стратегическият план за действие за опазване на околната среда и възстановяване на Черно море определя цялостната визия за басейна, което включва съхраняване на неговата еко система като природен дар в региона и осигурява опазване на морските и живите ресурси, с цел да се изпълни условието за устойчивото развитие на черноморските държави, показва и грижата за населението. Планът съдържа 59 мерки, които са насочени към ограничаване на замърсяването, по-ефективно управление на биоразнообразието и реализация на екологични проекти в черноморския регион“, коментира Мирослава Робинсън. Тя добави, че всеки един от нас може да допринесе за опазването морето от отпадъци, като използва биоразградими алтернативи на това, което е част от ежедневието ни. Във връзка с Международния ден на Черно море, Робинсън отбелязва, че са организирани събития, основно с образователна цел, през цялата седмица. \r\n \r\nЙоланда ПЕЛОВА", "date": "2019.10.31", "title": "Мирослава Робинсън, БДЧР: Със Стратегическия план за Черно море се декларира отговорност за съхраняване на ресурсите на морето като глобална ценност"}
{"url": "http://www.focus-news.net/news/2019/10/31/2714702/manol-todorov-sdruzhenie-sos-ptp-v-poslednite-nyakolko-godini-v-burgas-po-tezhkite-patnotransportni-proizshestviya-sa-namaleli.html", "text": "В последните няколко години смело мога да кажа, че в град Бургас по-тежките пътнотранспортни произшествия са по-малко. Това каза Манол Тодоров, национален координатор на сдружение „SOS – ПТП“, по време на брифинг по повод стартиращата акция „Зима“, предаде репортер на  Радио \"Фокус\" - Бургас . „Има изключителна толерантност между водачи и пешеходци. Разговарял съм с много колеги от цялата страна, които са учудени как в Бургас сме постигнали такъв толеранс. Това е един дълъг процес и Бургас от големите градове стои добре откъм пътна безопасност  към този момент“, заяви Тодоров. По думите му независимо колко добре сме подготвили автомобила си за зимни условия, зимата се стъмнява много по-рано и трябва да сме изключително внимателни с пресичащите пешеходци, които носят тъмни дрехи, защото много често шофьорите на превозни средства не ги виждат. „Повечето пътнотранспортни произшествия през зимата са с пешеходци, именно, защото даденият водач не ги е видял“, отбеляза Манол Тодоров.  \r\nМария КУРТЕВА", "date": "2019.10.31", "title": "Манол Тодоров, Сдружение „SOS – ПТП“: В последните няколко години в Бургас по-тежките пътнотранспортни произшествия са намалели"}
{"url": "http://www.focus-news.net/news/2019/10/31/2714705/sport-levski-posreshta-dunav-ruse-v-domakinski-mach-ot-14-ti-krag-ot-balgarskata-efbet-liga.html", "text": "Футбол: Левски посреща Дунав Русе в домакински мач от 14-ти кръг от българската „Ефбет“ лига. При убедителен успех, домакините могат да се изкачат до втората позиция в класирането, където в момента се намира Локомотив Пловдив. Дунав Русе е десети и при победа или равен резултат днес може да измести Етър Велико Търново от деветото място. Мачът започва в 18:30 часа.", "date": "2019.10.31", "title": "Спорт: Левски посреща Дунав Русе в домакински мач от 14-ти кръг от българската „Ефбет“ лига"}
{"url": "http://www.focus-news.net/news/2019/10/31/2714704/mestni-izbori-2019-kandidatat-za-kmet-yordanka-fandakova-kulturata-obrazovanie-i-sport-sa-sektorite-koito-vazpitavat-podgotvyat-i-se-grizhat-za-detsata-i-mladite-hora.html", "text": "Културата, образование и спорт са секторите, които възпитават, подготвят и се грижат за децата и младите хора. Това каза кандидатът за кмет на София от ГЕРБ/СДС Йорданка Фандъкова на срещата с представители на творческия сектор, предаде репортер на  Агенция „Фокус“ . „За да бъде един град перспективен, трябва да инвестира в тези сектори. Такова винаги е било моето разбиране, още повече, че това е моята история, моята биография, от която аз не се отказвам и се гордея с нея“, каза Фандъкова. „Освен талантливите хора на София, творците, които сте днес тук с нас, вие сте жители на нашия град, и виждате същите проблеми и предизвикателства и имате желанието нещата да се случват по-бързо. Кметът, разбира се, че е лицето на общината и на работата на общината, истината е обаче, че кметът трябва да има много ясна визия, да има много конкретни планове, които да представи пред хората и да има и екип. Без екип няма как нещата да се случват“, каза още тя.  \r\nТеодора ПАТРОНОВА", "date": "2019.10.31", "title": "Местни избори 2019: Кандидатът за кмет Йорданка Фандъкова: Културата, образование и спорт са секторите, които възпитават, подготвят и се грижат за децата и младите хора"}
{"url": "http://www.focus-news.net/news/2019/10/31/2714697/vremennata-komisiya-za-bnr-ne-sabra-kvorum-za-da-zapochne-zasedanie.html", "text": "Временната комисия за БНР не събра кворум, за да започне заседание, предаде репортер на  Агенция „Фокус“ . Макар и председателят на комисията Тома Биков да отложи началото на заседанието с 15 минути, кворум не можа да бъде събран.  Биков  заяви, че  се е потвърдил скептицизмът му от последното заседание на комисията за събирането й между първи и вотри тур. „За съжаление няма кворум. Извинявам се много на членовете на СЕМ и на КРС, с които имахме други технически проблеми в комуникацията, че ги извикахме в този момент. Няма как да започне заседанието. Единственото, което мога да кажа, че преждевременно ще ви предупредим за провеждането на това заседание, на което искаме да ви изслушаме и се надявам това да бъде последният път, в който не успяваме да съберем кворум на тази комисия“, каза още Биков. На заседанието присъстваха представители на СЕМ. По програма те трябваше да бъдат изслушани  първи.  \r\nДеница КИТАНОВА", "date": "2019.10.31", "title": "Временната комисия за БНР не събра кворум, за да започне заседание"}
{"url": "http://www.focus-news.net/news/2019/10/31/2714686/tass-rusiya-nyama-informatsiya-za-seriozni-stalknoveniya-mezhdu-armiite-na-turtsiya-i-siriya.html", "text": "Русия не разполага с потвърждение на информацията за директни сериозни стълкновения между военните на Турция и Сирия в района на реализацията на руско-турския меморандум от 22 октомври. Това заяви на пресконференция министърът на външните работи на Руската Федерация Сергей Лавров, цитиран от  ТАСС . \r\n„Когато прилагаме големи споразумения „на място“ определни търкания са неизбежни. Не съм чувал за потвърждаване на директни сериозни сблъсъци между сирийската и турската армия в определена област, където се прилагат споразуменията от руско-турския меморандум от 22 октомври“, каза той. \r\nКоментирайки думите на турския президент Тайип Ердоган относно възможността за разширяване на зоната за сигурност в северната част на Сирия, Лавров подчерта, че Ердоган „не декларира категорично това“: „Доколкото разбирам, той каза, че очаква споразуменията от 22 октомври да бъдат изпълнени“. \r\nКакто министърът отбеляза, след 150 часа, които бяха дадени за движението на кюрдските единици за самоотбрана на 30 км от сирийско-турската граница, Руският център за помирение на враждуващите страни заяви, че това условие е изпълнено. „Изхождаме от това. Както разбирам, нашите турски колеги не направиха други изявления. Въпросите се решават доста ефективно „на място“, каза руският външен министър и добави, че руските военни са в контакт със сирийските и турските си колеги. \r\n \r\nПревод и редакция:", "date": "2019.10.31", "title": "ТАСС: Русия няма информация за сериозни стълкновения между армиите на Турция и Сирия"}
{"url": "http://www.focus-news.net/news/2019/10/31/2714703/mestni-izbori-2019-oik-v-oblast-kardzhali-iznesoha-danni-za-broya-nedeystvitelni-byuletini-v-izborite-za-kmetove-te-sa-2964-i-za-obshtinski-saveti-11-287.html", "text": "Общинските избирателни комисии (ОИК) в област Кърджали изнесоха данни за броя недействителни бюлетини за изборите за кметове на общини – 2964, и за общински съвети - 11 278, предаде кореспондент на   Радио „Фокус“ . На фона на битката за всеки глас от основните политически сили и ниската избирателна активност в района, този брой е значителен. От ОИК-Кърджали сочат като причина за това объркването при преференциалното гласуване, като е имало зачертаване на номера на предпочетения кандидат, но не и на партията или коалицията, което води до недействителност на бюлетината. Действителните бюлетини за кметове на общини в цялата област са 77 632, а за общински съвети – 69 221. Бюлетините за кмет на община Кърджали са общо 31 618, а за общински съветници – 31 563. От тях недействителните са 1095 за кмет на Кърджали и 5221 - за общински съветници. Данните от ОИК-Момчилград сочат 1208 недействителни бюлетини за общински съвет, и за кмет - 377; за общински съветници в Кирково недействителните гласове са 1820, а за кмет – 530; за община Ардино за съветници - са 707, а за кмет – 190; за община Джебел - са 879 и за кмет 176, в Крумовград за общински съветници са – 999 бр. и за кмет – 342. В община Черноочене са подадени за общински съветници 444 недействителни бюлетини, а за кмет на община са констатирани 251 недействителни бюлетини.  \r\nДарина ДЕЕНИЧИНА", "date": "2019.10.31", "title": "Местни избори 2019: ОИК в област Кърджали изнесоха данни за броя недействителни бюлетини, в изборите за кметове те са 2964 и за общински съвети - 11 287"}
{"url": "http://www.focus-news.net/news/2019/10/31/2714707/mestni-izbori-2019-mk-obt-abv-obyavyava-kategorichnata-si-podkrepa-za-radina-bankova-za-kmet-na-lovech.html", "text": "Представителите на местната коалиция (МК) между АБВ и Обединен блок на труда (ОБТ), която участва в изборната надпревара за общински съветници в Ловеч и излъчи двама съветници, категорично и единодушно подкрепят Радина Банкова, кандидат на БСП за кмет на Община Ловеч. Това съобщиха от  ПП АБВ . \r\nРешението е взето след обстоен анализ на изборните резултати. Според представителите на МК „ОБТ – АБВ“ Банкова е кандидатът за кмет, който може да разчупи статуквото и да донесе така необходимата и желана от ловчанлии промяна.  \r\nРадина Банкова бе категорично подкрепена и от ръководството на ПП АБВ, като председателят на партията Румен Петков посочи, че тя притежава всички необходими качества да пребори безпроблемно кандидата на ГЕРБ, с когото е на балотаж, а след това да управлява общината изцяло в полза на гражданите.", "date": "2019.10.31", "title": "Местни избори 2019: MK „ОБТ – АБВ“ обявява категоричната си подкрепа за Радина Банкова за кмет на Ловеч"}
{"url": "http://www.focus-news.net/news/2019/10/31/2714709/vazstanoveno-e-dvizhenieto-po-pat-i-4-sevlievo-veliko-tarnovo-na-km-99-pri-razklona-za-s-dobromirka.html", "text": "Възстановено е движението по път I-4 Севлиево – Велико Търново на км 99, при разклона за с. Добромирка.Това съобщиха от  Агенция \"Пътна инфраструктура\" .", "date": "2019.10.31", "title": "Възстановено е движението по път I-4 Севлиево – Велико Търново на км 99, при разклона за с. Добромирка"}
{"url": "http://www.focus-news.net/news/2019/10/31/2714711/tass-v-turtsiya-saobshtiha-che-razpolaganeto-na-s-400-shte-prodalzhi-do-proletta-na-2020-godina.html", "text": "Турският министър на отбраната Хулуси Акар заяви, че въвеждането в експлоатация на руските системи за противовъздушна отбрана С-400 ще продължи до пролетта на 2020 г., предава  TACC . \r\n\"Работата, след която тези системи за противовъздушна отбрана ще работят с пълна сила, ще продължи до пролетта на 2020 г.\", заяви Акар пред турски медии. \r\nТой каза още, че Анкара продължава да води преговори с Вашингтон относно възможните доставки на американски противоракетни ракетни системи „Пейтриът“. \r\nПрез юли 2019 г. турският президент Реджеп Ердоган заяви, че \"активното използване на С-400 може да започне през април 2020 г.\". Това ще може да се случи, след като турските военни специалисти преминат през необходимата подготовка. \r\nПрез септември 2017 г. Руската федерация обяви сключването на договор с Турция, за доставка на системи С-400 на стойност 2,5 млрд. долара. Договорът предполага частичен трансфер на производствените им технологии на турската страна. Първите доставки започнаха на 12 юли 2019 г.  \r\nСАЩ и НАТО активно се противопоставят на придобиването на С-400 от Турция. \r\n \r\n \r\n \r\n \r\n Теодор Пенев", "date": "2019.10.31", "title": "ТАСС: В Турция съобщиха, че разполагането на С-400 ще продължи до пролетта на 2020 година"}
{"url": "http://www.focus-news.net/news/2019/10/31/2714712/d-r-nikolay-sharkov-balgarski-zabolekarski-sayuz-140-000-detsa-sa-bili-obhvanati-ot-natsionalnata-programa-za-profilaktika-na-oralnite-zabolyavaniya-prez-poslednite-deset-godini.html", "text": "140 000 деца са били обхванати от Националната програма за профилактика на оралните заболявания през последните десет години. Това каза д-р Николай Шарков, председател на Българския зъболекарски съюз и на Националния координационен съвет към Министерството на здравеопазването по повод Национална програма за профилактика на оралните заболявания при деца от 0 до 18 г. в Република България, предаде репортер на  Радио „Фокус“-Бургас . По думите му програмата е на Министерството на здравеопазването. „В този период на годината до края на месец ноември – един сегмент от програмата, който е най-видимият и който ще бъде осъществен и се осъществява в момента – поставяне на силанти на първите дъвкателни зъби на деца на възраст от 5 до 8 години“, каза още специалистът и добави, че те предпазват от кариес по няколко механизма, поставят се на дълбоките фисури и ямки, дълбоките падини на дъвактелните зъби и по този начин там не може да се образува зъбна плака. „А в тези места има плака, която не може да бъде отстранена с четката и пастата за зъби. Силантът по този начин прекъсва достъпът на храна до микроорганизма“, обясни д-р Шарков и посочи, че за един месец броят намаля 300 пъти и по този начин се опазват зъбите. По думите му това се прави на първите постоянни дъвкателни зъби, защото те най-рано пробиват в устата.  \r\n„Всички зъби пробиват в устата с ниско ниво на минерализация, което за период от 2 до 3 години узрява. т.е. емайлът узрява и достига най-високата степен на минерализация – твърдост, която твърдост е близка до тази на диаманта. Именно затова ние слагаме силанти на първите постоянни дъвкателни зъби, защото най-рано развиват кариес, усложнение, най-рано напускат устата“, отбеляза председателят на Българския зъболекарски съюз и заяви, че за последните 10 години са били обхванати 140 000 деца. „Пример давам с Китайската народна република, те получиха награда на Световната дентална федерация, която беше за това, че те имат профилактична програма, която е регионална, с която са обхванати 10 000 деца. В Китай от 1.5 млр. население – 10 000 деца, в България от 7 млн. души – 140 000 деца“, каза още Николай Шарков и добави, че от нашата програма не са подали заявления, за да бъдат наградени, защото е конфликт на интереси. „Аз съм един от шефовете на Световната дентална федерация и не мога да си позволя това, поради тази причина“, обясни още той. Според думите му се повишава здравната култура на родителите. „Днес представяме и анонимно анкетно изследване, в което се посочва как тази програма указва влияние за научните знания и превръщането им в поведение както на родителите и най-вече на децата за опазване здравето на устата, защото не само кариеса е проблем, проблем са възпалението на венците, проблем е т. нар. парадонтоза. Така че тази програма обхваща всички нива“, посочи председателят на Българския зъболекарски съюз. \r\nДеница ДИМИТРОВА", "date": "2019.10.31", "title": "Д-р Николай Шарков, Български зъболекарски съюз: 140 000 деца са били обхванати от Националната програма за профилактика на оралните заболявания през последните десет години"}
{"url": "http://www.focus-news.net/news/2019/10/31/2714706/sofiya-vladimirova-monitoringat-na-bnr-koyto-sem-glasuva-shte-bade-napraven-sled-kraya-na-kampaniyata.html", "text": "Мониторингът на БНР, който СЕМ гласува, ще бъде направен след края на кампанията. Това каза пред журналисти председателят на СЕМ София Владимирова във връзка с проваленото заседание на Временната анкетна комисия за БНР, предаде репортер на  Агенция „Фокус“ . Владимирова коментира мониторинга на програма „Хоризонт“.  „Това, което е планирал Съветът за електронни медии беше обявено още на изслушването на генералния директор на 16 септември по предложение на член на Съвета. Свалени са записи, които са за периода от началото на юли, когато започна мандата на г-н Костов до 26 септември, защото тогава започва предизборната кампания. Вие всички сте наясно, че обществените медии имат сериозни ангажименти по време на предизборната кампания. Считаме, че до голяма степен картината е различна по време на кампания и извън нея. За това периода, който ние сме заложили е от началото на юли до 26 септември. Той е традиционен мониторинг за плурализъм, който се е правил и преди. Такъв е правен в началото на 2018 г. Той е качен на сайта и там не са установени никакви отклонения. Същевременно СЕМ разглежда сигнали,постъпили, естествено с особено внимание към обществените медии“, каза Владимирова. Тя уточни, че сигнали, касаещи плурализма на тези медии в предходната година не са получавани. „Така или иначе този, който Съветът гласува да извърши, ще бъде направен веднага след края на кампанията. В момента имаме споразумение с ЦИК и нашите експерти работят по предизборния мониторинг, който включва и балотажа“, допълни още Владимирова.   \r\nДеница КИТАНОВА", "date": "2019.10.31", "title": "София Владимирова: Мониторингът на БНР, който СЕМ гласува, ще бъде направен след края на кампанията"}
{"url": "http://www.focus-news.net/news/2019/10/31/2714708/sofiya-vladimirova-sem-obzhalvano-e-reshenieto-ni-za-osvobozhdavaneto-na-generalniya-direktor-na-bnr-svetoslav-kostov.html", "text": "Обжалвано е решението ни за освобождаването на генералния директор на БНР Светослав Костов. Това каза пред журналисти председателят на СЕМ София Владимирова във връзка с проваленото заседание на Временната анкетна комисия за БНР, предаде репортер на  Агенция „Фокус“ . \"Вчера съветът за електронни медии откри процедура по избор на генерален директор\", заяви още Владимирова. на въпрос дали това притеснява СЕМ в конкурсната процедура, тя отговори: \"Не, не ме притеснява, това са нормални демократични права. Всички решения на СЕМ подлежат на съдебен контрол, което считам за правилно. Предстои да видим какво ще е решението на съда. Съветът има вече своето решение и то е качено на нашия сайт\", заяви още Владимирова.  \r\nДеница КИТАНОВА", "date": "2019.10.31", "title": "София Владимирова, СЕМ: Обжалвано е решението ни за освобождаването на генералния директор на БНР Светослав Костов"}
{"url": "http://www.focus-news.net/news/2019/10/31/2714714/6-ma-dushi-sa-postradali-pri-4-katastrofi-v-oblast-blagoevgrad-ot-nachaloto-na-denya.html", "text": "6-ма души са пострадали при 4 катастрофи в област Благоевград от началото на деня. Това съобщиха от  ОДМВР – Благоевград.   Първият инцидент е станал между два леки автомобила около 13.39 часа в района на село Брезница. По първоначална информация леко е пострадал водачът на единия автомобил. Той е транспортиран в МБАЛ-Гоце Делчев за уточняване на състоянието му и за оказване на медицинска помощ. Движението в района се осъществява нормално.  \r\nВ 14.03 часа на пътя в посока град Гоце Делчев след село Места е станала друга катастрофа, този път между три леки автомобила. По първоначална информация леко са пострадали трима души, които са транспортирани в МБАЛ-Гоце Делчев за уточняване на състоянието им и за оказване на медицинска помощ. Движението в района се осъществява в едното пътно платно, като се регулира от намиращите се на място полицейски служители. \r\nОколо 14.16 часа на пътя между село Дъбница и село Сатовча е катастрофирал лек автомобил, който е излязъл извън пътното платно. В резултат на инцидента е пострадала жената, управлявала автомобила. По първоначална информация пострадалата не е с тежки наранявания. \r\nОколо 14.45 часа в района на отбивката за село Елешница след град Добринище, лек автомобил се е блъснал в мантинела.  По първоначална информация жената, шофирала колата, е леко пострадала. Движението в района се осъществява нормално.", "date": "2019.10.31", "title": "6-ма души са пострадали при 4 катастрофи в област Благоевград от началото на деня"}
{"url": "http://www.focus-news.net/news/2019/10/31/2714713/volen-siderov-ataka-gerb-sa-mi-dlazhnitsi-vmro-i-nfsb-byaha-samo-instrument-za-razprava-s-men.html", "text": "Ръководството на ГЕРБ дължи обяснение защо не изказа позиция за това, че беше направена неправомерна промяна в ръководството на ПГ на „Обединени патриоти” (ОП) и „Атака” беше изключена. Нещо, което беше направено от ВМРО и НФСБ със съучастието на ГЕРБ. Това каза пред БНР лидерът на „Атака” Волен Сидеров, съобщиха от пресцентъра на  партията . \r\n„Имаме споразумение между трите партии и ГЕРБ. Не може да не ги интересува Борисов и ръководството на ГЕРБ как така единият лидер бива неправомерно отстранен от ПГ и дали това няма да се отрази на общото управление, защото четирима души сме сложили подписи. Това не е вътрешна работа на ОП. Това е работа на цялото управление”, уточни Сидеров. \r\nПо думите му е много подозрителна позицията на мълчаливо съгласие на ГЕРБ, която означава съгласие за политическата разправа с „Атака” от инструментите ВМРО и НФСБ. „Това стана, след като заявих ясно, че съм против сделката за самолетите и това да се дават 2 млрд. лв.  \r\nпредварително. Това никъде по света не се е случвало. Цялата операция беше движена от силовия вицепремиер Каракачанов, с което той се сложи пред американците, за да бъде посочен като легитимната патриотична организация”, коментира лидерът на „Атака”. \r\nНа въпрос дали „Атака” остава в управлението, Сидеров върна въпроса, като попита в кое управление и уточни, че партията му е изхвърлена от ПГ и парламентарното мнозинство, както и всички заемани от депутатите позиции в комисии и делегации. „Всичко това се наблюдаваше с мълчаливо съгласие. ГЕРБ можеха да спрат действията и да проверят как стоят нещата и дали ВМРО и НФСБ са прави в озлоблението си към „Атака”. Те не казаха нищо. Може би от някое чуждо посолство са им казали – стига с тази „Атака”, да я натикаме в ъгъла. На практика те ни извадиха от управлението”, акцентира партийният лидер и уточни, че вече никой от малката или голямата коалиция не го търси. \r\nСидеров коментира излизането си от парламента и припомни, че го е направил, за да спази думата си към избирателите и да не мами хората. \r\nНа въпрос дали така не губи националното си значение, той отговори: „Аз не мога да загубя националното си значение, защото съм оставил след себе си идеология – 15 години политическа дейност и преди това публицистика. Всичко това не може да се зачеркне както им се иска на някои мои колеги във вече „разединени патриоти”. Не става така, по този детски начин.”. \r\nТой е категоричен, че ще извади на светло всички далавери, които се правят в Столичния общински съвет, след като влезе в местния парламент в София. \r\n„В моите предизборни послания посочих много ясно, че ако стана кмет, ще преразгледам и ще прекъсна всички договори с частни компании, които поглъщат по над 700 млн. лв. годишно, но нито чистят добре, нито извършват ремонтите качествено. Всичко това трябва да се преразгледа и прекрати. Грабителската концесия „Софийска вода” също трябва да се прекрати, защото не може да купуваш водата за 2 стотинки и да я продаваш за 2 лева. Гей-парадите трябва да се спрат”, заключи Сидеров.", "date": "2019.10.31", "title": "Волен Сидеров, „Атака”: ГЕРБ са ми длъжници, ВМРО и НФСБ бяха само инструмент за разправа с мен"}
{"url": "http://www.focus-news.net/news/2019/10/31/2714710/sofiya-vladimirova-sem-tazi-godina-izpadnahme-v-mnogo-kazusi-koito-ne-sa-razpisani-v-zakonodatelstvoto.html", "text": "Тази година изпаднахме в много казуси, които не са разписани в законодателството. Това каза пред журналисти председателят на СЕМ София Владимирова във връзка с проваленото заседание на Временната анкетна комисия за БНР, предаде репортер на  Агенция „Фокус“ .  „Законодателството, по което ние работим е законодателство от 20 години“, заяви Владимирова. Председателят на СЕМ заяви, че никой не си е представял, че в законодателството може да се разпише, че сигналът на „Хоризонт“ не може да бъде спрян.  „Или например това, което се случи в „Референдум“, допълни още София Владимирова. Тя заяви, че СЕМ е на разположение, когато Временната анкетна комисия прецени. „СЕМ подходи професионално и съвестно в този казус“, отчете още Владимирова.  \r\nДеница КИТАНОВА", "date": "2019.10.31", "title": "София Владимирова, СЕМ: Тази година изпаднахме в много казуси, които не са разписани в законодателството"}
{"url": "http://www.focus-news.net/news/2019/10/31/2714732/gd-natsionalna-politsiya-shte-opovesti-predprietite-ot-mvr-merki-za-ohrana-na-obshtestveniya-red-i-normalnoto-protichane-na-vtoriya-tur-ot-izborniya-protses.html", "text": "ГД “Национална полиция“ ще оповести предприетите от МВР мерки за охрана на обществения ред и нормалното протичане на втория тур от изборния процес в страната. Това съобщиха от пресцентъра на  МВР . Събитието ще се състои на 1 ноември, от 11 часа, в сградата на дирекцията. Участие ще вземат представители на „Охранителна полиция“ – ГДНП и СДВР, ГДПБЗН и Дирекция „Български документи за самоличност“.", "date": "2019.10.31", "title": "ГД “Национална полиция“ ще оповести предприетите от МВР мерки за охрана на обществения ред и нормалното протичане на втория тур от изборния процес"}
{"url": "http://www.focus-news.net/news/2019/10/31/2714731/krasimir-andonov-dnp-rila-do-edna-godina-ochakvame-vazobnovyavane-na-rastitelnite-vidove-sled-pozhara-v-zashtitenata-teritoriya.html", "text": "Борбата с пожара в Национален парк „Рила“ завърши успешно. Това каза за предаването  „Екологичен резонанс“  на  Радио „Фокус“  Красимир Андонов, директор на Дирекция Национален парк „Рила“ по повод пожара, който бушува три дни в защитената територия под връх Скачковец. Андонов обясни, че щетите ще бъдат ясни до две седмици след като бъде направена необходимата оценка. Според него пожарът е причинен от човек, но това ще потвърди следствието, което ще установи причините и евентуалния извършител. „До една година ще очакваме да има възобновяване на растителните видове, които бяха засегнати. За една стара гора е необходимо много време, защото на дървесни видове като белия бор, смърча са нужни от 50 до 100 години. Имахме върхови възпламенявания на отделни дървета или групи от дървета, но гората като цяло оцеля. Очакваме да има възобновяване на дървесни видове. Ние провеждаме целогодишен мониторинг на биологичното разнообразие, ще следим района, но теренът не е изцяло унищожен“, коментира директорът на Дирекция Национален парк „Рила“. На въпрос колко ще струва на държавата тази акция той отговори, че трудно може да се каже. „Всяка институция и организация, която беше ангажирана пое със собствени средства участието си в гасеното на пожарите. Мога да кажа, че най-скъпият ресурс при гасенето на един пожар е ползването на хеликоптер, какъвто се включи в потушаването на огъня в защитената територия. Отделно всичко това е свързано с ангажирането на техника, превоз, разходи за гориво и храна“, добави той. Красимир Андонов каза още, че всяка година в изпълнение на заповед на министъра на околната среда и водите дирекцията на Национален парк „Рила“ предприема мерки за осигуряване на противопожарната безопасност в защитената територия, като се изготвя годишен оперативен план за противопожарна дейност.  \r\n \r\nЙоланда ПЕЛОВА", "date": "2019.10.31", "title": "Красимир Андонов, ДНП „Рила“: До една година очакваме възобновяване на растителните видове след пожара в защитената територия"}
{"url": "http://www.focus-news.net/news/2019/10/31/2714730/the-washington-examiner-pentagona-ochakva-islyamska-darzhava-da-izvarshi-ataka-v-otgovor-na-ubiystvoto-na-bagdadi.html", "text": "Франк Маккензи, американски генерал, участвал в ръководството и планирането на операцията на спецчастите на САЩ за ликвидирането на лидера „Ислямска държава“ Абу Бакр ал-Багдади очаква терористичната групировка да опита да извърши атака, в отговор на акцията, пише вестник  The Washington Examiner . \r\nКрая на Багдади не означава неминуемо крах за „Ислямска държава“, добави генерал Маккензи пред репортери по време на брифинг в Пентагона.  \r\n„Ислямска държава“ е на първо и на последно място идеология, така че не си правим илюзии, че тя просто ще изчезне, защото сме убили Багдади“, заяви генералът.  \r\nТой призна, че лидерството в групировката може да е пострадало след акцията и ще отнеме време за нея да се възстанови, но това не означава, че „Ислямска държава“ вече не е заплаха.  \r\n„Те ще са опасни. Очакваме, че те ще опитат някакъв вид атака за отмъщение и ние сме подготвени за това“, каза Маккензи.  \r\n„Но ние трябва да знаем, че отново, понеже (групировката) е идеология, никога не можеш напълно да я премахнеш“, добави генералът.  \r\nЦентралното командване на армията на САЩ, според Маккензи смята, че дълготрайният успех срещу групировката лежи върху партньорството с местните сили по света. Чрез подобно сътрудничество заплахата, която „Ислямска държава“ представлява може да бъде съществено намалена. Той освен това разкри още детайли от операцията, която той ръководи и наблюдава от военната си база във Флорида, които се съдържаха във видео от акцията.  \r\nШест души са били убити в самата база на групировката, включително четири жени, Багдади и още един мъж. Спецчастите, които са говорели арабски, са ликвидирали тези хора, след като те са отказали да се предадат.   \r\nОбщо в операцията са загинали от 10 до 15 души, но силите на САЩ още не могат да дадат конкретен брой на жертвите.  \r\nОбщо 11 деца са били евакуирани от базата, която се е намирала в Северозападна Сирия. Маккензи зяави, че екипите са очаквали да намерят деца в базата и са се подготвили за това. Двама души, които са се предали при акцията са били задържани и отведени от силите на „Делта форс“.  \r\nОсвен това спецчастите са намерили голям брой електроника, която може да съдържа полезна информация за групировката.  \r\nОперацията е приключила след още един въздушен удар по сградата, който я е унищожил, заедно с всичко останало в нея. Маккензи показа кадри, на които се вижда, че сградата е сравнена със земята, за да не може да се ползва от членове на „Ислямска държава“ като място за поклонение на загиналия си лидер.  \r\n \r\n Теодор Пенев", "date": "2019.10.31", "title": "The Washington Examiner: Пентагона очаква „Ислямска държава“ да извърши атака, в отговор на убийството на Багдади"}
{"url": "http://www.focus-news.net/news/2019/10/31/2714734/d-r-bogdan-dimitrov-balgarski-zabolekarski-sayuz-vse-po-malko-roditeli-vodyat-detsata-do-kabinetite-v-koito-se-izvarshva-silanizirane-koeto-ne-e-dobra-tendentsiya.html", "text": "За съжаление през последните години се наблюдава една регресивна тенденция - по-малко родители водят децата до кабинетите, в които се извършва силанизиране, което не е добра тенденция. Това каза д-р Богдан Димитров, член на Управителния съвет на Районната колегия на Български зъболекарски съюз в Бургас, по повод Национална програма за профилактика на оралните заболявания при деца от 0 до 18 г. в Република България, предаде репортер на  Радио „Фокус“-Бургас . \"Затова са пресконференции и затова се уведомяват по всевъзможни начини родители, представители на детски градини, училища и други\", заяви той.  \r\nПо думите на д-р Богдан Димитров програмата обхваща децата около 4-8 годишна възраст и отговорните родители водят децата си при първа възможност. \"Това се случва, когато децата са на 5 или 6 години и през следващите години, те нямат нужда от силанизиране. Има 1% хора, които са отговорни към оралното и към общото си здраве, които активно или пасивно търсят профилактика. За съжаление има един голям процент хора, които не обръщат внимание на профилактиката и търсят нашата помощ чак тогава, когато нещата са в доста напреднала фаза\", посочи Димитров. Според думите му силанизацията е една приятна, безболезнена процедура, при която се използват четки, подобни на теза миене на зъби, само че специализирани. \r\nДеница ДИМИТРОВА", "date": "2019.10.31", "title": "Д-р Богдан Димитров, Български зъболекарски съюз: Все по-малко родители водят децата до кабинетите, в които се извършва силанизиране, което не е добра тенденция"}
{"url": "http://www.focus-news.net/news/2019/10/31/2714738/irina-dyulgerova-direktor-na-detska-gradina-elitsa-poluchi-golyamata-nagrada-na-ruo-sliven-sofroniy-vrachanski.html", "text": "Ирина Дюлгерова, директор на детска градина (ДГ) \"Елица\" получи голямата награда на Регионалното управление на образованието (РУО) - Сливен \"Софроний Врачански\", предаде репортер на  Радио \"Фокус\" - Сливен . Призът се връчва за цялостен принос и дългогодишна дейност в областта на образованието. Ирина Дюлгерова, носител на  специалната награда „Софроний Врачански\" сподели, че успехът дължи на всички, които стоят зад нея в колективната работа и благодари за присъдената награда. Тази година за осми пореден път Регионално управление по образование-Сливен връчи и награди за постигнати високи постижения или цялостна високопрофесионална дейност в областта на просветата. Наградата е индивидуална или колективна и се присъжда на директори, учители и педагогически екипи от детските и учебни заведения на територията на Област Сливен. Присъжда се  за принос в образованието.    \r\nНосители на наградата в категория „Директор на годината\" - в системата на предучилищното възпитание e Стефка Великова - ДГ „Зорница\" – с. Гавраилово, а в в системата на средното образование Георги Тузлуков – Затвори - Бургас и Сливен. В категория „Екип, колектив на годината\" - в системата на предучилищното възпитание - ДГ „Детски свят\" - Нова Загора, в системата на средното образование – СУ „Константин Константинов” – Сливен. Призът „Учител на годината\" в направление предучилищно възпитание бе връчен на Таня Вълчева - ДГ „Теменуга\" - Сливен, в начален етап на образование на Надка Димитрова – Тополчане. В прогимназиален етап на образование на Даниела Тодорова – СУ „Д-р Иван Селимински” – Сливен, в гимназиален етап на образование – Елисавета Коларова ППМГ „Добри Чинтулов\", професионално образование за Минко Костов – ПГИ „Проф. д-р Д. Табаков\" - Сливен, в специализирано образование – Юрка Николова - ЦСОА „Д-р Власаки Шуманов\" - Сливен, педагогически съветник за Милена Минчева – Самуилово.  \r\nВ направление „Млад учител - успешен старт в професията\" бе удостоенa Катерина Стоянова, в категория „Активни педагози - преди и сега\" наградата беше присъдена на Галина Балканска – Твърдица. В категория „Спомоществовател на образованието” отличието бе за Ротари клуб – Нова Загора. Наградите връчиха областният управител Чавдар Божурски, зам-кметът Пепа Чиликова и Милена Чолакова, началник на РУО - Сливен. \r\nЛюдмила ЙОРГОВА", "date": "2019.10.31", "title": "Ирина Дюлгерова, директор на детска градина \"Елица\", получи голямата награда на РУО - Сливен \"Софроний Врачански\""}
{"url": "http://www.focus-news.net/news/2019/10/31/2714733/mestni-izbori-2019-izyaveni-sportisti-i-shampioni-podkrepiha-yordanka-fandakova-za-kmet-na-sofiya.html", "text": "„Планираме изграждането на 11 нови спортни зали в кварталите – 6 от тях са в училища, а 5 - в партньорство с изявени спортисти и спортните клубове, съобщиха от  ПП ГЕРБ . Продължаваме програмите за подкрепа на детско-юношеските школи и възстановяването на спортните площадки в кварталите“, това каза Йорданка Фандъкова на среща с десетки успешни български спортисти. На срещата присъстваха Петър Стойчев - световен шампион по плуване, Мария Гроздева - олимпийска шампионка по спортна стрелба, Йорданка Благоева - олимпийската медалистка по скок на височина, Здравка Йорданова - олимпийска шампионка по гребане, Ваня Гешева -  олимпийска шампионка по кану-каяк, алпинистът Дойчин Боянов, волейболистът Владо Николов и други български спортисти, които подкрепиха кандидатурата на Фандъкова за кмет на София.  \r\n„На мен много ми харесва София, откакто г-жа Фандъкова ръководи града. Тя е доказала колко добре работи, колко борбена е, колко хората я обичат, затова съм сигурна, че тя ще бъде нашият кмет“, каза Мария Гроздева, единствената българска с 5 олимпийски медала. „Подкрепям г-жа Фандъкова, защото съм видял на какво е способна и какво е направила за спорта в София“, заяви Петър Стойчев, 11-кратен носител на световната купа по плувен маратон. „Вдъхновяващо е, когато се виждам с вас, защото в живота вие сте тези, които увличате хората да са по-успешни и да вярват, че с труд може да се постига всичко. В това вярвам и аз и така работя през всички тези години“, каза още Фандъкова.", "date": "2019.10.31", "title": "Местни избори 2019: Изявени спортисти и шампиони подкрепиха Йорданка Фандъкова за кмет на София"}
{"url": "http://www.focus-news.net/news/2019/10/31/2714736/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair-v-blagoevgradska-oblast.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир, съобщиха за  Радио „Фокус“ – Пирин  от Областно пътно управление – Благоевград. През деня са регистрирани 4 катастрофи в област Благоевград, при които са пострадали 6-ма души. По автомагистрала „Струма“, главен път Е-79 и второкласен път 19 Симитли – Гоце Делчев преминаването се осъществява с нормални темпове. До 31 декември движението по третокласен път 109 автомагистрала (АМ) „Струма“ – Лозеница от км 0+000 до км 10+754 е ограничено за всички моторни превозни средства поради рехабилитация на пътя. Преминаването се извършва по обходен маршрут - АМ „Струма“ – п. в. „Ново Кономлади”, по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В област Благоевград няма въведени други ограничения за движението на леки и товарни автомобили. \r\nЛивия НИНОВА", "date": "2019.10.31", "title": "Повишена е опасността от падащи камъни в Кресненското дефиле и в района на проходите Предел и Папаз Чаир в Благоевградска област"}
{"url": "http://www.focus-news.net/news/2019/10/31/2714742/vremenno-se-ogranichava-dvizhenieto-po-pat-iii-514-veliko-tarnovo-arbanasi-poradi-katastrofa.html", "text": "Временно се ограничава движението по път III-514 Велико Търново – Арбанаси поради ПТП. Това съобщиха от пресцентъра на  Агенция \"Пътна инфраструктура\" . Трафикът се осъществява по обходен маршрут през Велико Търново – Лясковец – Горна Оряховица – Арбанаси.  \r\nВъзстановено е движението по път II-11 Видин - Арчар. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.10.31", "title": "Временно се ограничава движението по път III-514 Велико Търново – Арбанаси поради катастрофа"}
{"url": "http://www.focus-news.net/news/2019/10/31/2714737/administrativen-sad-smolyan-otmeni-naredba-na-obshtinski-savet-smolyan.html", "text": "Смолянският административен съд с Решение № 422/30.10.2019 г. по адм. дело № 367/2019 г., отмени по протест на Окръжна прокуратура - Смолян Наредба за управление на отпадъците в община Смолян, приета с Решение № 711ь по Протокол № 38/27.06.2014 г. на Общински съвет – Смолян, в нейната цялост като незаконосъобразна. Това съобщиха от  Административен съд – Смолян .  \r\nПрокуратурата твърди в протеста, че при приемане на наредбата е допуснато съществено нарушение на предвидените в чл. 26 ЗНА правила, тъй като не са били изготвени мотиви, с оглед на което са нарушени принципите на обоснованост, стабилност, откритост и съгласуваност. Липсвали и доказателства за действително проведено обществено обсъждане. \r\nВ мотивите си съдът приема, че протеста е основателен, поради което наредбата следва да бъде отменена. През април 2014 г., когато наредбата е била качена на сайта на общината, към нея не са приложени мотиви, както изисква нормата на чл. 26, ал.3 ЗНА, с което са нарушени принципите, прокламирани в чл. 26, ал.1 от Закона.  \r\nРешението подлежи на обжалване пред Върховен административен съд на Република България в 14-дневен срок от съобщаването му на страните.", "date": "2019.10.31", "title": "Административен съд – Смолян отмени наредба на Общински съвет – Смолян"}
{"url": "http://www.focus-news.net/news/2019/10/31/2714741/afp-kucheto-geroy-raneno-v-operatsiyata-sreshtu-lidera-na-islyamska-darzhava-shte-poluchi-ofitsialno-posreshtane-v-beliya-dom.html", "text": "Кучето герой, ранено в операцията срещу лидера на „Ислямска държава“ Абу Бакр ал-Багдади ще получи официално посрещане в Белия дом, заяви президентът на САЩ Доналд Тръмп предава  AFP .  \r\nТръмп разкри, че белгийската овчарка, участвала в акцията се нарича Конан. Това обаче може би е било грешка от страна на президента, понеже името на кучето може да бъде свързано с отряда на спецчастите, извършил операцията, което е конфиденциална информация.  \r\nПрезидентът публикува фотомонтаж в социалната мрежа „Туитър“, който показва как Тръмп връчва на кучето „Медал на честта“, най-високото военно отличие в американската армия, а отстрани на снимката пише „Американски герой“.  \r\n„Много сладък монтаж, но „истинският“ Конан ще напусне Близкия изток и ще дойде в Белият дом през следващата седмица!“, заяви Тръмп в съобщение в „Туитър“.  \r\nНе е ясно какво още очаква Конан в САЩ, но AFP отбелязва, че Тръмп е първият американски президент от повече от сто години, който не притежава куче.  \r\nКонан беше ранен по време на преследването на Багдади в базата, където той се укриваше в Северна Сирия. Според информацията кучето е било ранено, когато лидерът на „Ислямска държава“ се е взривил, след като преследването го е отвело в задънена улица.  \r\nСпоред американския генерал Марк Майли, кучето герой ще се възстанови напълно от нараняванията.  \r\n \r\n Теодор Пенев", "date": "2019.10.31", "title": "AFP: Кучето герой, ранено в операцията срещу лидера на „Ислямска държава“ ще получи официално посрещане в Белия дом"}
{"url": "http://www.focus-news.net/news/2019/10/31/2714739/obshtina-dupnitsa-predstavi-namerenieto-si-za-izgrazhdaneto-na-mladezhki-tsentar.html", "text": "Община Дупница представи намерението си за изграждането на Младежки център. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му младежкият център ще бъде изграден на мястото на рушащия се и опасен бивш КЕЧ. Очаква се на едно от следващите две заседания на Министерски съвет да бъде гласувано и прехвърлянето на безвъзмездно правото на собственост. „За радост усилията ни се увенчаха с успех. Проектът, който сега представяме „Младежки център” е в продължение на желанията и целта ни да създаваме по-добри условия за обучение и развитие на всички деца на територията на община Дупница. Целите на проекта са да създаде условия за модернизирането на учебния процес”, каза Христо Апостолов.   \r\nПредвидено е изработването на работен проект, с цел следващата година да се получи финансирането за реализацията. Идеята е този център да развива широк диапазон от дейности за младежи, които дейности да подпомагат тяхното развитие. Проектът предвижда центърът да бъде с открита площ състояща се от пространство с различни арт работилници и творчески ателиета, места за отдих, спортни площадки, културни прояви на открито, wifi зона и други, като единствено бившата административна сграда ще се запази и използва отново за администрация, където ще се помещава информационен център, зали, кабинети и ателиета. \r\nВенцеслав ИЛЧЕВ", "date": "2019.10.31", "title": "Община Дупница представи намерението си за изграждането на Младежки център"}
{"url": "http://www.focus-news.net/news/2019/10/31/2714743/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.10.31", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/10/31/2714735/izvestiya-nato-iziskva-rusiya-da-spazva-mezhdunarodnoto-pravo.html", "text": "НАТО заяви, че невъзможно да работи нормално с Москва, докато Кремъл не започне да се съобразява с международното право, пише руският вестник  ”Известия“ , като се позовава на официалния сайт на Алианса.  \r\n„Не може да работим, както обикновено, докато не настъпи ясна, конструктивна промяна в действията на Русия, демонстрираща спазването на международното право и нейните международни задължения и отговорности“, се казва в съобщението за печата след заседанието на Комисията НАТО-Украйна, проведено на 31 октомври в Киев.  \r\nАлиансът отново посочи, че осъжда и не признава присъединяването на полуостров Крим към Русия. \r\n„Ние категорично осъждаме и не признаваме незаконната анексия на Крим от Русия. Крим е територия на Украйна. Призоваваме Русия да върне контрола над Крим на Украйна“, се казва още в съобщението.  \r\nОсвен това НАТО съобщи, че е загрижена за нарушенията на правата на човека от страна на властите в Крим, по-специално по отношение на кримските татари, и затова призовава Русия да предостави достъп до полуострова на международни организации. \r\nКрим стана част от Русия след референдум, проведен на полуострова през пролетта на 2014 г. Повечето жители на региона подкрепят присъединяването към Русия, според официалните власти в Москва. В Киев и на Запад обаче резултатите от гласуването не бяха признати. Русия смята, че референдумът е бил проведен в съответствие с международните стандарти и е бил легитимен.  \r\nПолуостровът се посещава често от чуждестранни делегации. Така през март 2019 г. в Крим се проведоха тържества в чест на петата годишнина от обединението с Русия. Представители на пристигналата германска делегация заявиха, че идеите за Крим, разпространени от Запада, не съответстват на реалността. \r\nДелегация, водена от бившия френски депутат Тиери Мариани, също пристигна на празненствата, отбелязващи петата годишнина от анексирането на Крим. \r\nНа 3 октомври ръководителят на делегация на западните държави в Крим и член на норвежкия парламент Хендрик Вебер, след посещение в Крим, заяви че публикациите в чуждестранната преса за потисничеството на народа не са верни. \r\n \r\n Теодор Пенев", "date": "2019.10.31", "title": "„Известия“: НАТО изисква Русия да спазва международното право"}
{"url": "http://www.focus-news.net/news/2019/10/31/2714746/zhena-e-postradala-pri-katastrofa-na-patya-veliko-tarnovo-arbanasi.html", "text": "Жена е пострадала при кататсрофа на пътя Велико Търново – Арбанаси. Това съобщиха за   Агенция „Фокус“  от  ОДМВР-Велико Търново . Два леки автомобила са се блъснали, като пострадалата е водач на единия от тях. Тя е откарана в Спешна помощ – Велико Търново, като към момента няма данни за състоянието й.  Пътят е изцяло затворен и екипи на „Пътна полиция“ пренасочват автомобилите през Лясковец. \r\n \r\nТеодора ПАВЛОВА", "date": "2019.10.31", "title": "Жена е пострадала при катастрофа на пътя Велико Търново – Арбанаси"}
{"url": "http://www.focus-news.net/news/2019/10/31/2714749/mokri-sa-patishtata-v-oblast-smolyan-po-visokite-chasti-vidimostta-e-namalena-zaradi-magla.html", "text": "Мокри са пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Навсякъде в региона вали слаб дъжд. По високите части видимостта е намалена заради мъгла. От ОПУ – Смолян апелират към водачите да шофират с повишено внимание и съобразена скорост.  \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница с област Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян вали слаб дъжд, пътните настилки са мокри. В края на работния ден автомобилният трафик е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.31", "title": "Мокри са пътищата в област Смолян, по високите части видимостта е намалена заради мъгла"}
{"url": "http://www.focus-news.net/news/2019/10/31/2714745/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Не са наложени ограничения за движението на автомобилите.  \r\nВенцеслав ИЛЧЕВ", "date": "2019.10.31", "title": "Нормално се извършва преминаването през ГКПП „Гюешево”"}
{"url": "http://www.focus-news.net/news/2019/10/31/2714740/tacc-sasht-i-kyurdskite-sili-provedoha-savmestni-patruli-v-okolo-neftenite-nahodishta-v-siriya.html", "text": "Американските военни и коалицията на кюрдските „Сирийските демократични сили“ (СДС), съвместно патрулират петролния регион в Североизточна Сирия, предава  TACC . Агенцията се позовава на кюрдски медии. \r\nСпоред информацията \"съвместен конвой от американски сили и СДС патрулира петролни находища в селските райони в североизточна Сирия\". Американската част от конвоя се състои от пет бойни машини. Това е първата подобна мисия, проведена в тази област от американските сили съвместно с частите на СДС, след като Вашингтон обяви изтеглянето на войските си от североизточната част на Сирия преди началото на турската военна операция в региона. \r\nНа 9 октомври Турция започна военна операция в Северна Сирия, наречена „Извор на мира“, насочена срещу кюрдските сили в региона. Според плана на Анкара, в Северна Сирия трябва да бъде създадена зона за сигурност, от която кюрдските сили да се изтеглят и там да бъдат заселени бежанците, намиращи се в Турция в момента. \r\nНа 28 октомври министърът на отбраната на САЩ Марк Еспер заяви, че Съединените щати възнамеряват да разположат допълнителни наземни механизирани сили в Северна Сирия, за да защитят нефтените находища от членовете на терористичната групировка „Ислямска държава“.  \r\n \r\n Теодор Пенев", "date": "2019.10.31", "title": "TACC: САЩ и кюрдските сили проведоха съвместни патрули в около нефтените находища в Сирия"}
{"url": "http://www.focus-news.net/news/2019/10/31/2714748/mestni-izbori-2019-vtora-zhalba-v-administrativen-sad-blagoevgrad-sreshtu-reshenie-na-oik-sandanski.html", "text": "В Административен съд – Благоевград постъпи жалба от Васка Терзиева-Рачева, кандидат за общински съветник от листата на Коалиция „БСП за България“. Жалбата е против решение №200-МИ от 28 октомври 2019 г. на Общинска избирателна комисия (ОИК) – Сандански, с което е обявен резултатът от гласуването при произведените на 27 октомври 2019 г. избори за общински съветници в Община Сандански. Образувано е административно дело № 1133 от 31.10.2019 г. Това съобщиха от пресцентъра на  Административен съд – Благоевград . \r\nРешение №200-МИ от 28 октомври 2019 г. на ОИК – Сандански е оспорено в Административен съд – Благоевград и по жалба на Антон Агов, пълномощник на Коалиция „БСП за България“.", "date": "2019.10.31", "title": "Местни избори 2019: Втора жалба в Административен съд – Благоевград срещу решение на ОИК – Сандански"}
{"url": "http://www.focus-news.net/news/2019/10/31/2714752/mestni-izbori-2019-kaloyan-pargov-se-sreshta-sas-sportni-legendi-i-uchastva-v-zakrivaneto-na-kampaniyata-v-lyulin-na-1-noemvri.html", "text": "Лидерът на БСП - София Калоян Паргов ще присъства на две събития в последния ден от кампанията преди балотажите от \"Местни избори 2019\" на 3 ноември. Това съобщиха от пресцентъра на  БСП - София . \r\nВ петък, 1 ноември, от 10.00 часа той ще се срещне със спортни легенди в хотел \"Анел\" (бул. \"Тодор Александров\" №14), малката зала на етаж \"Мецанин\". \r\nВ 20.00 часа ще се включи в заключителното събитие от кампанията за \"Местни избори 2019\" на кандидата на БСП за кмет на район \"Люлин\" Мая Александрова, на която предстои балотаж в неделя. Събитието ще се проведе в зала \"Сиконко\" в \"Люлин\" (ул. \"Арх. Георги Ненов\" №29).", "date": "2019.10.31", "title": "Местни избори 2019: Калоян Паргов се среща със спортни легенди и участва в закриването на кампанията в \"Люлин\" на 1 ноември"}
{"url": "http://www.focus-news.net/news/2019/10/31/2714747/rossiyskaya-gazeta-lavrov-otseni-reshenieto-na-datskoto-pravitelstvo-za-severen-potok-2.html", "text": "Датското разрешение за изграждане на газопровода \"Северен поток-2\" в Изключителната икономическа зона (ИИЗ) на страната е отговорен подход, който отговаря на интересите на Европа, заяви руският външен министър Сергей Лавров, пише московското издание  ”Российская газета“ . \r\n„Мисля, че това е преди всичко отговорен подход\", каза Лавров. \r\nСпоред министъра не трябва да се търси политически контекст в това решение. Сигналът може да се свежда до това, че икономическите и търговските проекти трябва да бъдат свободни от каквато и да е политизация и не трябва да стават заложници на геополитическите игри. \r\nНа 30 октомври Датската енергийна агенция издаде разрешение за изграждане на газопровода \"Северен поток-2\" в ИИЗ на страната. \r\nТръбопроводът ще мине югоизточно от остров Борнхолм.  \r\n\"Разрешението се издава в съответствие със закона за континенталния шелф и задълженията на Дания съгласно Конвенцията на ООН за морското право. Дания е длъжна да разреши изграждането на транзитни тръбопроводи, като взема предвид ресурсите и околната среда и, ако е необходимо, да посочи маршрута, по който трябва да бъдат положени такива тръбопроводи\", се казва в декларацията на агенцията.  \r\nПроцесът за получаването на разрешение продължи повече от две години - от април 2017 г. до 30 октомври 2019 г. През това време полагането на тръби беше завършено във водите на Русия, Финландия, Швеция и Германия. Работата по крайбрежните райони също приключва. Според експерти строителството на тръбите в датските води ще отнеме пет седмици.  \r\n \r\n Теодор Пенев", "date": "2019.10.31", "title": "„Российская газета“: Лавров оцени решението на датското правителство за „Северен поток-2“"}
{"url": "http://www.focus-news.net/news/2019/10/31/2714753/nkzhi-prevantivno-otstranyava-opasni-darveta-po-zhelezopatnata-infrastruktura.html", "text": "В момента НКЖИ извършва планово, цялостно почистване на габарита по жп инфраструктурата. Това съобщиха от пресцентъра на  НКЖИ .  Целта е отстраняване на опасни дървета, клони  и храсти, които при определени метеорологични условия причиняват повреди по контактната мрежа и железния път и предизвикват прекъсвания на движението на влаковете. \r\nЗа периода януари–октомври 2018 година са регистрирани 77 случая на прекъсване на движението поради паднали дървета и клони, общото закъснение на влаковете по тази причина е 9 600 минути. \r\nЗа същия период на тази година са регистрирани 39 случая, общото закъснение на влаковете е 2 600 минути.", "date": "2019.10.31", "title": "НКЖИ превантивно отстранява опасни дървета по железопътната инфраструктура"}
{"url": "http://www.focus-news.net/news/2019/10/31/2714758/vas-otmeni-produktovite-taksi-za-prevozvachite.html", "text": "Тричленен състав на Върховния административен съд (ВАС) отмени текстове от Наредбата за определяне на реда и размера за заплащане на продуктова такса, приета на 12 април 2016 г. с Постановление на Министерски съвет № 76. Това са а разпоредбите на чл. 3, ал. 1, т. 2, чл. 5, ал. 2, чл. 12, ал. 2, т. 1 и Приложение № 2 към чл. 3, ал. 1, т. 2 от наредбата. Административно дело № № 10352 бе образувано по жалба на Сдружение „Съюз на международните  превозвачи“. Това съобщиха от  съда . \r\nСъгласно текстовете при регистрация на ТИР-ове и автобуси (моторни превозни средства от категориите M2 и N2, и M3 и N3) трябваше да се заплащат продуктови такси на  рециклиране. Отменените разпоредби засягаха автобуси за превоз на пътници над 8 места, както и за моторни превозни средства, предназначени за превоз на товари  над 3,5 тона.  \r\nСпоред върховните магистрати отменените тестове влизат в пряко противоречие с нормативни разпоредби от по-висока степен – чл. 56а от ЗООС, чл. 54, т. 1 и 2, чл. 58, ал. 3 и чл. 59 от ЗУО. Продуктовата такса в атакуваните й части е в несъответствие със законовите изисквания по чл. 56а от ЗООС, уреждащи вида на дължимата такса и реда за регламентирането й, а също и с чл. 54 – чл. 59 от ЗУО, които са неприложими за отпадъчни газове, изпускани в атмосферния въздух.  \r\nРазмерът на таксата трябва да е определен по нормативно регулиран и обоснован метод, а в случая липсва всякаква информация относно механизма за определянето на продуктовата такса.  \r\nМеждународните превозвачи придобиват МПС за извършване на транспортна дейност и осъществяваната от тях дейност с внесеното МПС е относимо към понятието „използване“ -  употреба на продукта съгласно предвиденото от производителя при условия, които разумно могат да бъдат предвидени. Дори да се приеме, че пускат на пазара продукти, то след употребата на тези продукти не се образуват масово разпространени отпадъци, „в случаите, определени с този закон“ (ЗУО). Със закона не е предвиден случай за разделно събиране, третиране или обезвреждане на конкретен масово разпространен отпадък от експлоатацията на автомобилите от категории M2 и N2, и M3 и N3, както и за постигане на съответните цели. \r\nРешението по административно дело № 10352 от 2018 г. подлежи на обжалване пред петчленен състав на ВАС.", "date": "2019.10.31", "title": "ВАС отмени продуктовите такси за превозвачите"}
{"url": "http://www.focus-news.net/news/2019/10/31/2714757/sport-grigor-dimitrov-pobedi-svetovniya-nomer-pet-dominik-tiym-i-se-klasira-za-chetvartfinalite-na-turnira-mastars-v-parizh.html", "text": "Тенис: Григор Димитров победи световния номер пет Доминик Тийм и се класира за четвъртфиналите на турнира „Мастърс“ в Париж. Българският тенисист спечели мача за 72 минути с 6-3 и 6-2 и така продължава напред в турнира. На четвъртфинала той ще играе срещу чилиецът Кристиан Гарин. При победа, Григор Димитров може да се срещне на полуфиналите с Новак Джокович.", "date": "2019.10.31", "title": "Спорт: Григор Димитров победи световния номер пет Доминик Тийм и се класира за четвъртфиналите на турнира „Мастърс“ в Париж"}
{"url": "http://www.focus-news.net/news/2019/10/31/2714751/afp-prezidentat-na-irak-zayavi-che-premierat-na-stranata-e-gotov-da-napusne-posta-si-i-prizova-za-predsrochni-izbori.html", "text": "Президентът на Ирак Бархам Салех призова в телевизионно обръщение за предсрочни парламентарни избори, веднага след като бъде прието новото законодателство в страната и заяви, че премиерът Адил Абдул-Махди ще напусне поста си, ако бъде намерен негов заместник, предава  AFP . \r\nИзявлението на президента идва в разгара на бурни протести в страната, в които загинаха десетки хора. Демонстрантите настояват за широки реформи и промяна в политическата система в страната.  \r\n \r\n Теодор Пенев", "date": "2019.10.31", "title": "AFP: Президентът на Ирак заяви, че премиерът на страната е готов да напусне поста си и призова за предсрочни избори"}
{"url": "http://www.focus-news.net/news/2019/10/31/2714760/mokri-zaradi-dazhda-sa-patishtata-v-sliven-i-regiona.html", "text": "Шофьорите да бъдат внимателни на пътя заради мокрите от дъжда  настилки, призоват от  Областно пътно управление - Сливен . Трафикът по пътищата е интензивен, но няма задръствания. \r\nЗатворени за тежкotowarni автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти за срок до 30 ноември 2019 г. Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка до 31 октомвдри 2019 г. Двата участъка са сигнализирани с пътни знаци.", "date": "2019.10.31", "title": "Мокри заради дъжда са пътищата в Сливен и региона"}
{"url": "http://www.focus-news.net/news/2019/10/31/2714755/gl-inspektor-stiliyan-peshev-rdpbzn-vidin-izvarshva-se-podgotovka-na-pozharnata-i-spasitelnata-tehnika-za-rabota-pri-esenno-zimni-usloviya.html", "text": "Извършва се подготовка на пожарната и спасителната техника за работа при есенно-зимни условия, каза на заседание на Щаба за изпълнение на областния план за защита при бедствия и взаимодействие с националния и с общинските щабове гл. инспектор Стилиян Пешев, мачалник на сектор \"Превантивна и контролна дейност\" към Регионална дирекция \"Пожарна безопасност и защита на населението\" (РДПБЗН) - Видин предаде репортер на  Радио \"Фокус\" - Видин . Той посочи, че трите пожарни служби в областта разполагат с по два автомобила с висока проходимост, а в РСПБЗН – Видин се осигурява дежурство и с една верижна машина МТЛБ. \"Дирекцията допълнително разполага с 2 автомобила тип UTB и едно ATV, както и с два микробуса с повишена проходимост за извозване на хора и доставка на лекарства и стоки от първа необходимост. \"В ГД „Пожарна безопасност и защита на населението” е създаден и функционира сектор „Организация и координация за пътнотранспортни произшествия и кризи“, в който са включени представители на ГД „Национална полиция“, ГД „Пожарна безопасност и защита на населението”, Агенция „Пътна инфраструктура“ и новосъздадената Държавна агенция „Безопасност на движението по пътищата“. Задачата на сектора е да координира съвместната работа на институциите при катастрофи и кризи\", заяви главен инспектор Пешев. Той допълни, че  в 11-те общини от Видинска област са предприети мерки и е създадена организация по планирането на защитата при бедствия при усложнена зимна обстановка.  \r\nАнна ЛОЗАНОВА", "date": "2019.10.31", "title": "Гл. инспектор Стилиян Пешев, РДПБЗН - Видин: Извършва се подготовка на пожарната и спасителната техника за работа при есенно-зимни условия"}
{"url": "http://www.focus-news.net/news/2019/10/31/2714750/riosv-burgas-otbelyaza-mezhdunarodniya-den-na-cherno-more-s-uchenicheski-viktorini-i-konkursi.html", "text": "Регионалната инспекция по околната среда и водите (РИОСВ) в Бургас отбеляза Международния ден на Черно море с разнообразни инициативи. Това съобщиха от пресцентъра на  РИОСВ - Бургас . На 25 октомври в залата на Народно читалище „Хр. Ботев – 1937“ в Бургас Албена Василева от „Връзки с обществеността“ награди победителите в четвъртия национален конкурс „Моята невероятна лятна ваканция“. Отличени бяха 24 рисунки с екологична насоченост. Възпитаници на ОУ “Св.св. Кирил и Методий“ в гр. Свети Влас участваха във викторина за Черно море. Ученици от V, VI и VII клас, получиха грамоти и предметни награди, осигурени от екоинспекцията.  \r\nНа 30 октомври в Културния център „Морско казино“ в Бургас изявилите се в Националния ученически конкурс „Морето не е за една ваканция” бяха наградени. В три раздела - рисунка, фотографии и мултимедийна презентация, млади творци от цялата страна си оспорваха място в тазгодишното издание. Днес първокласници от Начално базово училище „Михаил Лъкатник“ изработиха кендама с морските обитатели и получиха награди – съкровища от морските дълбини и шапка с логото на РИОСВ, а единадесетокласници по „ЗИП биология и здравно образование“ от Профелирана гимназия за чужди езици „Васил Левски“ научиха за биоразнообразието в Черно море.", "date": "2019.10.31", "title": "РИОСВ - Бургас отбеляза Международния ден на Черно море с ученически викторини и конкурси"}
{"url": "http://www.focus-news.net/news/2019/10/31/2714754/mestni-izbori-2019-bsp-mvr-machka-nay-silno-predi-balotazh-v-1730-ch-dnes-blagoevgrad-shte-e-poredniyat-sluchay-neka-ne-go-podminavame.html", "text": "МВР мачка най-силно преди балотаж, в 17.30 ч. днес Благоевград ще е поредният случай, нека не го подминаваме. Това се казва в позиция на Националния предизборен щаб на БСП, изпратена от пресцентъра на  партията . В позицията се уточнява, че в 17.30 ч. днес в Районното управление на Благоевград са извикани двама от досегашните кандидати за кмет на община Благоевград, които са обявили публично подкрепата си Румен Томов за втория тур на местните избори. \r\n\"В цялата страна кампанията бе белязана от многобройни полицейски акции, насочени основно срещу кандидатите на БСП. Дни преди балотажа вниманието вече е насочено към БСП и отделно към формациите и партиите, които я подкрепят. Стоим зад всички наши кандидати и хората, които ни глacувaт доверие. Призоваваме медиите да огласят случая в Благоевград в интерес на обществото\", апелират от Националния предизборен щаб на БСП.", "date": "2019.10.31", "title": "Местни избори 2019: БСП: МВР мачка най-силно преди балотаж, в 17.30 ч. днес Благоевград ще е поредният случай, нека не го подминаваме"}
{"url": "http://www.focus-news.net/news/2019/10/31/2714762/gd-granichna-politsiya-trafikat-e-silno-intenziven-na-izhod-za-tovarni-avtomobili-na-gkpp-kapitan-andreevo-gkpp-lesovo-i-gkpp-dunav-most-ruse.html", "text": "Трафикът е силно интензивен на изход за товарни автомобили  на границата с  Република Турция ГКПП „Капитан Андреево“,  ГКПП „Лесово“ и на границата с Румъния на ГКПП „Дунав мост Русе“ . Това съобщиха от  ГД „Гранична полиция“  . Информацията за трафика на граничните пунктове е към 18.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.10.31", "title": "ГД „Гранична полиция“:  Трафикът е силно интензивен на изход за товарни автомобили  на ГКПП „Капитан Андреево“,  ГКПП „Лесово“ и ГКПП „Дунав мост Русе“"}
{"url": "http://www.focus-news.net/news/2019/10/31/2714756/london-evening-standard-dzheremi-korbin-zayavi-che-leybaristkata-partiya-shte-postigne-nova-sdelka-s-es-ili-shte-ostane-v-obshtnostta.html", "text": "Лидерът на британските лейбъристи Джереми Корбин заяви, че Брекзит „не е толкова сложен“ и обеща, че партията му ще се справи с въпроса до месец юни 2020 г., като постигне нова сделка с Европейския съюз или изобщо не напусне, пише вестник  London Evening Standard . \r\n„Лейбъристите ще се справят с Брекзит до шест месеца“, заяви той по време на митинг на своята партия, който даде начало на предизборната кампания на опозицията. \r\n„Ще оставим хората да решат дали да напуснем с разумна сделка или да останем (в ЕС)“, добави политическият лидер. \r\nКорбин добави, че втори референдум, в който хората ще могат да решат дали да подкрепят нова сделка, инициирана от лейбъристите, или оставане в ЕС ще вземе Брекзит „от ръцете на политиците“.  \r\n„Лейбъристите ще се справят с Брекзит до шест месеца. (…) Това наистина не е толкова сложно. И като премиер аз ще изпълня каквото решат хората“, добави Корбин.  \r\nНеговата реч постави въпроса дали предизборната кампания на опозицията ще е насочена към оставането на Великобритания в ЕС. Попитан дали той би гласувал за оставане или напускане във втори референдум, Корбин заяви, че лейбъристите „ще се съберат“, за да обсъдят партийният курс преди подобен вот.  \r\n„Заедно можем да съборим корумпираната система и да построим по-справедлива държава, която наистина да се грижи за всички“, заяви още лидерът.  \r\nТой не пропусна да се подиграе на премиера Борис Джонсън, за това че не е успял да осъществи Брекзит до 31 октомври, както беше обещал, като заяви, че „той каза, че по-добре да умре, отколкото да забави (Брекзит), но се провали“.  \r\nКорбин се обърна към лидера на либерал-демократите Джо Суинсън, която се застъпи за оставане в структурите на ЕС. Той заяви, че нейните планове ще „прекратят демократичен вот“.  \r\nЛидерът на лейбъристите отново повтори, че споразумението на Джонсън с Брюксел ще навреди на британското здравеопазване и ще доведе до търговско споразумение със САЩ.  \r\n„Тази токсична търговска сделка с (президента на САЩ) Доналд Тръмп може да предостави 500 млрд. британски паунда на седмица (…) на големите фармацевтични корпорации“, заяви Корбин.  \r\nИзточник от Консервативната партия каза, че Великобритания може да напусне ЕС през януари 2020 г., ако Джонсън спечели изборите.  \r\n„Джереми Корбин призна, че ако спечели (изборите), 2020 г. ще бъде похабена с допълнителни преговори и втори референдум за напускане или оставане (в ЕС)“, каза той.  \r\n \r\n Теодор Пенев", "date": "2019.10.31", "title": "London Evening Standard: Джереми Корбин заяви, че Лейбъристката партия ще постигне нова сделка с ЕС или ще остане в Общността"}
{"url": "http://www.focus-news.net/news/2019/10/31/2714759/tematichni-politseyski-operatsii-i-zasileni-kontrol-shte-ima-po-patishtata-v-oblast-vidin-ot-1-noemvri.html", "text": "Тематични полицейски операции и засилени контрол ще има по пътищата в област Видин от 1 ноември, съобщиха от  ОДМВР – Видин . От тази дата  Пътна полиция, в партньорство със СБА и БЧК, провежда ежегодно акция „Зима”. Поводът е началото на зимния сезон, а целта – ограничаване на пътнотранспортния травматизъм. От 1 до 30 ноември, в рамките на акцията, ще бъдат реализирани три кампании: \r\nКампания „С безопасно пътно превозно средство през зимата” – насочена към водачите на ППС – велосипеди и превозни средства с животинска тяга, ще се проведе  за времето от 1 до 10 ноември. Кампания „Пешеходци и водачи за толерантност на пътя” – насочена към пешеходците и поведението на водачите спрямо пешеходците, ще бъде в ход от 11 до 20 ноември. Кампания ”Безопасно шофиране през зимата” – насочена към водачите на моторни превозни средства, техническата изправност на автомобилите и поведението на водачите спрямо пешеходците, ще се проведе от 21 до 30 ноември.По време на трите кампании, на територията на област Видин, ще бъдат проведени тематични специализирани полицейски операции.Техническата изправност на автомобилите е много важна. Ако ви предстои дълго пътуване през зимните месеци, задължително следете прогнозата на синоптиците, напомнят от сектор Пътна полиция – Видин. От 1 до 8 ноември всички автомобилисти ще могат да проверят напълно безплатно готовността на своя автомобил за зимата в пунктовете на СБА във Видин и Белоградчик. По системата „отворени врати,” в рамките на обявеното работно време, ще се извършва безплатна проверка на фаровете, чистачките, състоянието на гумите на автомобила и др., съобщават от СБА – клон Видин.Ежегодно, третата неделя на месец ноември се отбелязва като Световен ден за възпоменание на жертвите от пътнотранспортни произшествия. Решението за това е на Генералната асамблея на ООН. Календарният ден за възпоменание тази година е 17 ноември. \r\nСБА и Пътна полиция съветват всички водачи да спазват следните съвети за безопасност през зимата: \r\nПогрижете се за гумите – от 15 ноември до 1 март трябва да са за зимни условия или с дълбочина на протектора не по-малка или равна на 4 мм; \r\nСменете водата с антифриз; \r\nПроверете изправността на чистачките и подменете перата. \r\nПредстоят мъгли, слани, дъжд и сняг; \r\nПроверете дали работи парното; \r\nНа път потегляйте само с изправни спирачки; \r\nПоставете в багажника вериги за сняг и въже за теглене; \r\nПоддържайте чисти, видими, регулирани и в изправност фаровете, стоповете, габаритите и мигачите; \r\nНе подценявайте локвите и рисковете от аквапланинг; \r\nПри попадане в пътнотранспортно произшествие или в друга рискова ситуация, сигнализирайте на телефон 112.", "date": "2019.10.31", "title": "Тематични полицейски операции и засилени контрол ще има по пътищата в област Видин от 1 ноември"}
{"url": "http://www.focus-news.net/news/2019/10/31/2714761/pregled-na-mezhdunarodnite-novini-do-1800-chasa-agentsiya-fokus.html", "text": "Президентът на Ирак Бархам Салех призова в телевизионно обръщение за предсрочни парламентарни избори, веднага след като бъде прието новото законодателство в страната и заяви, че премиерът Адил Абдул-Махди ще напусне поста си, ако бъде намерен негов заместник, предава  AFP . \r\nИзявлението на президента идва в разгара на бурни протести в страната, в които загинаха десетки хора. Демонстрантите настояват за широки реформи и промяна в политическата система в страната.  \r\n*** \r\n \r\n  Датското разрешение за изграждане на газопровода \"Северен поток-2\" в Изключителната икономическа зона (ИИЗ) на страната е отговорен подход, който отговаря на интересите на Европа, заяви руският външен министър Сергей Лавров, пише московското издание  ”Российская газета“ . \r\n„Мисля, че това е преди всичко отговорен подход\", каза Лавров. \r\nСпоред министъра не трябва да се търси политически контекст в това решение. Сигналът може да се свежда до това, че икономическите и търговските проекти трябва да бъдат свободни от каквато и да е политизация и не трябва да стават заложници на геополитическите игри. \r\nНа 30 октомври Датската енергийна агенция издаде разрешение за изграждане на газопровода \"Северен поток-2\" в ИИЗ на страната. \r\nТръбопроводът ще мине югоизточно от остров Борнхолм.  \r\n\"Разрешението се издава в съответствие със закона за континенталния шелф и задълженията на Дания съгласно Конвенцията на ООН за морското право. Дания е длъжна да разреши изграждането на транзитни тръбопроводи, като взема предвид ресурсите и околната среда и, ако е необходимо, да посочи маршрута, по който трябва да бъдат положени такива тръбопроводи\", се казва в декларацията на агенцията.  \r\nПроцесът за получаването на разрешение продължи повече от две години - от април 2017 г. до 30 октомври 2019 г. През това време полагането на тръби беше завършено във водите на Русия, Финландия, Швеция и Германия. Работата по крайбрежните райони също приключва. Според експерти строителството на тръбите в датските води ще отнеме пет седмици.  \r\n*** \r\n \r\n  Американските военни и коалицията на кюрдските „Сирийските демократични сили“ (СДС), съвместно патрулират петролния регион в Североизточна Сирия, предава  TACC . Агенцията се позовава на кюрдски медии. \r\nСпоред информацията \"съвместен конвой от американски сили и СДС патрулира петролни находища в селските райони в североизточна Сирия\". Американската част от конвоя се състои от пет бойни машини. Това е първата подобна мисия, проведена в тази област от американските сили съвместно с частите на СДС, след като Вашингтон обяви изтеглянето на войските си от североизточната част на Сирия преди началото на турската военна операция в региона. \r\nНа 9 октомври Турция започна военна операция в Северна Сирия, наречена „Извор на мира“, насочена срещу кюрдските сили в региона. Според плана на Анкара, в Северна Сирия трябва да бъде създадена зона за сигурност, от която кюрдските сили да се изтеглят и там да бъдат заселени бежанците, намиращи се в Турция в момента. \r\nНа 28 октомври министърът на отбраната на САЩ Марк Еспер заяви, че Съединените щати възнамеряват да разположат допълнителни наземни механизирани сили в Северна Сирия, за да защитят нефтените находища от членовете на терористичната групировка „Ислямска държава“.  \r\n*** \r\n \r\n  НАТО заяви, че невъзможно да работи нормално с Москва, докато Кремъл не започне да се съобразява с международното право, пише руският вестник  ”Известия“ , като се позовава на официалния сайт на Алианса.  \r\n„Не може да работим, както обикновено, докато не настъпи ясна, конструктивна промяна в действията на Русия, демонстрираща спазването на международното право и нейните международни задължения и отговорности“, се казва в съобщението за печата след заседанието на Комисията НАТО-Украйна, проведено на 31 октомври в Киев.  \r\nАлиансът отново посочи, че осъжда и не признава присъединяването на полуостров Крим към Русия. \r\n„Ние категорично осъждаме и не признаваме незаконната анексия на Крим от Русия. Крим е територия на Украйна. Призоваваме Русия да върне контрола над Крим на Украйна“, се казва още в съобщението.  \r\nОсвен това НАТО съобщи, че е загрижена за нарушенията на правата на човека от страна на властите в Крим, по-специално по отношение на кримските татари, и затова призовава Русия да предостави достъп до полуострова на международни организации. \r\nКрим стана част от Русия след референдум, проведен на полуострова през пролетта на 2014 г. Повечето жители на региона подкрепят присъединяването към Русия, според официалните власти в Москва. В Киев и на Запад обаче резултатите от гласуването не бяха признати. Русия смята, че референдумът е бил проведен в съответствие с международните стандарти и е бил легитимен.  \r\nПолуостровът се посещава често от чуждестранни делегации. Така през март 2019 г. в Крим се проведоха тържества в чест на петата годишнина от обединението с Русия. Представители на пристигналата германска делегация заявиха, че идеите за Крим, разпространени от Запада, не съответстват на реалността. \r\nДелегация, водена от бившия френски депутат Тиери Мариани, също пристигна на празненствата, отбелязващи петата годишнина от анексирането на Крим. \r\nНа 3 октомври ръководителят на делегация на западните държави в Крим и член на норвежкия парламент Хендрик Вебер, след посещение в Крим, заяви че публикациите в чуждестранната преса за потисничеството на народа не са верни. \r\n*** \r\n \r\n  Франк Маккензи, американски генерал, участвал в ръководството и планирането на операцията на спецчастите на САЩ за ликвидирането на лидера „Ислямска държава“ Абу Бакр ал-Багдади очаква терористичната групировка да опита да извърши атака, в отговор на акцията, пише вестник  The Washington Examiner . \r\nКрая на Багдади не означава неминуемо крах за „Ислямска държава“, добави генерал Маккензи пред репортери по време на брифинг в Пентагона.  \r\n„Ислямска държава“ е на първо и на последно място идеология, така че не си правим илюзии, че тя просто ще изчезне, защото сме убили Багдади“, заяви генералът.  \r\nТой призна, че лидерството в групировката може да е пострадало след акцията и ще отнеме време за нея да се възстанови, но това не означава, че „Ислямска държава“ вече не е заплаха.  \r\n„Те ще са опасни. Очакваме, че те ще опитат някакъв вид атака за отмъщение и ние сме подготвени за това“, каза Маккензи.  \r\n„Но ние трябва да знаем, че отново, понеже (групировката) е идеология, никога не можеш напълно да я премахнеш“, добави генералът.  \r\nЦентралното командване на армията на САЩ, според Маккензи смята, че дълготрайният успех срещу групировката лежи върху партньорството с местните сили по света. Чрез подобно сътрудничество заплахата, която „Ислямска държава“ представлява може да бъде съществено намалена. Той освен това разкри още детайли от операцията, която той ръководи и наблюдава от военната си база във Флорида, които се съдържаха във видео от акцията.  \r\nШест души са били убити в самата база на групировката, включително четири жени, Багдади и още един мъж. Спецчастите, които са говорели арабски, са ликвидирали тези хора, след като те са отказали да се предадат.   \r\nОбщо в операцията са загинали от 10 до 15 души, но силите на САЩ още не могат да дадат конкретен брой на жертвите.  \r\nОбщо 11 деца са били евакуирани от базата, която се е намирала в Северозападна Сирия. Маккензи зяави, че екипите са очаквали да намерят деца в базата и са се подготвили за това. Двама души, които са се предали при акцията са били задържани и отведени от силите на „Делта форс“.  \r\nОсвен това спецчастите са намерили голям брой електроника, която може да съдържа полезна информация за групировката.  \r\nОперацията е приключила след още един въздушен удар по сградата, който я е унищожил, заедно с всичко останало в нея. Маккензи показа кадри, на които се вижда, че сградата е сравнена със земята, за да не може да се ползва от членове на „Ислямска държава“ като място за поклонение на загиналия си лидер.  \r\n*** \r\n \r\n  Руското външно министерство не коментира въпроса за отказа на България да предостави виза за военния аташе на руското посолство в София, но изхожда от дипломатическия принцип на реципрочност. Това заяви говорителят на руското външно министерство Мария Захарова, съобщава  РИА Новости . \r\nПо-рано беше съобщено, че българските власти отказват да издадат виза на военния аташе в руското посолство в София. Дипломатът на когото беше отказана виза, все още е в Москва. Русия е информирана за това решение, отбелязва българското външно министерство. \r\n\"Няма да коментирам конкретно този случай сега. Мога да кажа, че се прилага принципът на реципрочност, от който изхождаме\", каза Захарова, отговаряйки на въпроса дали Москва ще предприеме мерки в отговор на действията на София. \r\n„Никой не е отменил принципа на реципрочност“, добави тя. \r\nВ понеделник стана известно, че българските власти са поискали руски дипломат да бъде отзован от страната, подозирайки го в разузнавателна дейност.  \r\n*** \r\n \r\n  Ръководителят на Комисията по човешките права в Съвета на Европа Дуня Миятович заяви, че ситуацията с мигрантските лагери в Гърция е „експлозивна“ и призова страната да трансферира търсещите убежище от островите в Егейско море към вътрешността на страната, пише електронното издание на вестник  Kathimerini . \r\nТя добави, че „ситуацията с мигрантите, включително тези търсещи убежище, в гръцката част на Егейско море драстично се е влошила през последните 12 месеца“.  \r\nГръцките власти изпитват трудности с овладяването на рязко увеличилия се поток от бежанци през последните месеци, които пристигат на остров Лесбос и на други места в Егейско море. Там по финансираните от Европейския съюз лагери са претъпкани и често има изблици на насилие.  \r\nМиятович, която посети лагерите в Лесбос, Самос и в Коринт добави, че Гърция трябва да вземе спешни мерки „да обърне внимание на отчайващите условия, в които хиляди човешки същества живеят“.  \r\n*** \r\n \r\n  Русия не разполага с потвърждение на информацията за директни сериозни стълкновения между военните на Турция и Сирия в района на реализацията на руско-турския меморандум от 22 октомври. Това заяви на пресконференция министърът на външните работи на Руската Федерация Сергей Лавров, цитиран от  ТАСС . \r\n„Когато прилагаме големи споразумения „на място“ определни търкания са неизбежни. Не съм чувал за потвърждаване на директни сериозни сблъсъци между сирийската и турската армия в определена област, където се прилагат споразуменията от руско-турския меморандум от 22 октомври“, каза той. \r\nКоментирайки думите на турския президент Тайип Ердоган относно възможността за разширяване на зоната за сигурност в северната част на Сирия, Лавров подчерта, че Ердоган „не декларира категорично това“: „Доколкото разбирам, той каза, че очаква споразуменията от 22 октомври да бъдат изпълнени“. \r\nКакто министърът отбеляза, след 150 часа, които бяха дадени за движението на кюрдските единици за самоотбрана на 30 км от сирийско-турската граница, Руският център за помирение на враждуващите страни заяви, че това условие е изпълнено. „Изхождаме от това. Както разбирам, нашите турски колеги не направиха други изявления. Въпросите се решават доста ефективно „на място“, каза руският външен министър и добави, че руските военни са в контакт със сирийските и турските си колеги. \r\n*** \r\n \r\n  Сеизмични проучвания, проведени от Гръцката петролна компания (HELPE), най-голямата фирма за рафиниране на петрол в страната, са показали възможното съществуване на огромно находище на природен газ в териториалните води на Гърция, подобно на гигантския кладенец Зохр на Египет в Източното Средиземноморие, пише електронното издание на вестник  Kathimerini . \r\nНа презентация в сряда генералният мениджър за проучването и производството на въглеводороди на HELPE Янис Григору заяви, че сеизмичните изображения на нагодището Зохр са сходни с област, която HELPE проучва. \r\nТой не разкри кой регион от онези, които компанията изследва, има предвид. \r\nАко тези индикации се потвърдят от сондажни дейности, тогава потенциалните количества могат да бъдат 280 милиарда кубически метра, които биха могли да покрият нуждите на Гърция за 70 години.", "date": "2019.10.31", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/10/31/2714764/asistent-distrikt-guvernyorat-mehmed-ismail-podari-ot-imeto-na-rotari-klub-momchilgrad-portreti-na-balgarski-tsare-i-hanove-na-uchilishte-v-grada.html", "text": "Aсистент дистрикт гуверньорът Мехмед Исмаил подари от името на \"Ротари клуб\" портрети на български царе и ханове на ОУ „Д-р Петър Берон“ в Момчилград, съобщиха от ръководството на училището, предаде кореспондент на   Радио „Фокус“  . По случай Деня на будителите учители и възпитатели бяха поздравени от президента на \"Ротари-Момчилград\" Красимир Боюклиев, който предаде желанието на обществените деятели ротарианци картините на царете да бъдат поставени в училищните стаи. „Важно за нашите деца е да познават историята на България. Убедени сме, че портретите ще повишат интереса им към миналото“, каза Мехмед Исмаил и допълни, че младото поколение и възпитанието му винаги е във фокуса на ротарианци, които са инициатори на много инициативи в обществена полза в Момчилград.", "date": "2019.10.31", "title": "Aсистент дистрикт гуверньорът Мехмед Исмаил подари от името на \"Ротари клуб\"-Момчилград портрети на български царе и ханове на училище в града"}
{"url": "http://www.focus-news.net/news/2019/10/31/2714765/mestni-izbori-2019-pavel-petkov-predsedatel-obshtinskata-izbiratelna-komisiya-68-200-byuletini-shte-badat-otpechatani-za-balotazha-v-obshtina-vidin.html", "text": "68 200 бюлетини  ще  бъдат отпечатани за балотажа в община Видин, каза на пресконференция Павел Петков, председател на Общинската избирателна комисия - Видин, предаде репортер на  Радио \"Фокус\" - Видин . Той посочи, че се очаква бюлетините за втория тур да бъдат доставени към 13 часа в Общинската избирателна комисия. След разпределенето те ще бъдат разкарани по секциите в общината. \"Провели сме среща с представители на Община Видин и полицията за уточняване на  маршрути и часове, в които ще се разкарват бюлетините и се надявам, че в събота всичко ще мине наред и в законоустановените срокове ще успеем навсякъде да доставим книжата и материалите. Членовете на секционни избирателни комисии  ще бъдат пред изборните помещения в събота, 14  часа, за да може навреме да получат материалите и да подготвят помещенията за изборния ден\", каза Петков. На втори тур на 3 ноември  ще се гласува за кмет на Община Видин и за кметове в селата  - Буковец, Гомотарци, Кутово, Покрайна и Сланотрън и за кмет на населеното място.  \r\nАнна ЛОЗАНОВА", "date": "2019.10.31", "title": "Местни избори 2019: Павел Петков, председател Общинската избирателна комисия: 68 200 бюлетини  ще  бъдат отпечатани за балотажа в община Видин"}
{"url": "http://www.focus-news.net/news/2019/10/31/2714767/dvizhenieto-po-pat-ii-55-veliko-tarnovo-kalifarevo-pri-km-1-se-osashtestvyava-vremenno-v-edna-lenta-dvuposochno-poradi-katastrofa.html", "text": "Движението по път II-55 Велико Търново – Калифарево при км 1 се осъществява временно в една лента, двупосочно поради катастрофа. Това съобщиха от пресцентъра на  Агенция \"Пътна полиция\" . Трафикът се регулира от \"Пътна полиция\".", "date": "2019.10.31", "title": "Движението по път II-55 Велико Търново – Калифарево при км 1 се осъществява временно в една лента, двупосочно поради катастрофа"}
{"url": "http://www.focus-news.net/news/2019/10/31/2714768/mestni-izbori-2019-kandidatat-za-kmet-yordanka-fandakova-planirame-dve-novi-kontsertni-zali-i-tsentar-za-savremenno-izkustvo-v-sofiya.html", "text": "„Стартира изграждането на център за съвременно изкуство „Топлоцентрала“ на мястото на старата топлоцентрала в парка зад НДК. Вече е избран изпълнител за строителството. Планираме и две нови концертни зали.“ Това каза Йорданка Фандъковда, кандидат за кмет на София, издигната от коалиция ГЕРБ/СДС/, на среща с български актьори, певци, писатели и интелектуалци, съобщиха от пресцентъра на  ПП ГЕРБ .  \r\nНа срещата присъстваха писателят Димитър Бочев, композитора Стефан Димитров, Лъчезар Георгиев, Недко Солаков, Венелин Шурелов, Весела Ножарова, Виктор Божинов, Георги Мамалев, Силвия Кацарова, Искра Радева, Влади Въргала, Филип Аврамов, Стефан Вълодобрев, Ирина Флорин, Мими Николова, Братя Аргирови, Яна Маринова, Рут Колева, Захари Карабашлиев, Яна Генова, Найо Тицин, Еми Барух, Тони Николов, Евгени Будинов, Бина Харалампиева, Ириней Константинов, маестро Людмил Ангелов, Жаклин Вагенщайн, Гергана Мудова, Герасим Георгиев – Геро, проф.Георги Арнаудов, д-р Георги Текев и др. \r\nЙорданка Фандъкова посочи, че нашата задача е да продължим и ускорим развитието на нашия град, като продължим специалното внимание към сектора на културата и културните индустрии.“ По думите на Фандъкова нашия град е активен и жив град, а вие сте талантливите хора на София, вие сте хората, които пазите духа на този град и създавате перспектива, хората, които носите вдъхновение.  \r\nБлагодаря ви за подкрепата за културата, вие сте истински меценат, не само управленец, каза Найо Тицин.  \r\nПри формирането на новото пространство при централна гара се планира изграждането на нова концертна зала, предвижда и още една по-малка. В работата ни за тях планираме провеждането на архитектурен международен конкурс по примера на тези за „Топлоцентрала“ и за пространството около църквата „Св.Неделя“, посочи също Фандъкова в отговор на въпрос от Найо Тицин. Планира се и бившето трамвайно депо на бул.“Мария Луиза“ да бъде превърнато в пространство за култура. Предстои да започне ремонт на сградата на „Театър София“, каза Фандъкова.  \r\nРазвитието на културата е приоритет в работата на общината,  каза общинският съветник Малина Едрева. Тя посочи, че със създадените инструменти подкрепяме творците и организациите в сферата на културата.  \r\nСтолична община сформира работна група, която работи по включването на бизнеса в културния сектор. Работи се по закона за меценатството, каза също Фандъкова.  \r\nНа срещата присъстваха и общинските съветници Симеон Колев - Симо, проф. Иво Петров, арх.Ивайло Петков.", "date": "2019.10.31", "title": "Местни избори 2019: Кандидатът за кмет Йорданка Фандъкова: Планираме две нови концертни зали и център за съвременно изкуство в София"}
{"url": "http://www.focus-news.net/news/2019/10/31/2714770/dvama-dushi-sa-postradali-pri-katstrofa-na-patya-veliko-tarnovo-kalifarevo.html", "text": "Двама души са пострадали при катастрофа на пътя Велико Търново – Калифарево. Това съобщиха за  Агенция \"Фокус\"  от ОДМВР - Велико Търново. Водачите на двата автомобила, участвали в катастрофата, са откарани в \"Спешна помощ\" за преглед. Не е тежко състоянието им. Движението се регулира в едната лента. \r\nТеодора ПАТРОНОВА", "date": "2019.10.31", "title": "Двама души са пострадали при катастрофа на пътя Велико Търново – Калифарево"}
{"url": "http://www.focus-news.net/news/2019/10/31/2714769/gazeta-express-spetsialniyat-poslanik-na-sasht-matyu-palmar-shte-poseti-kosovo-i-shte-razgovarya-s-grazhdani-i-studenti.html", "text": "Специалният представител на САЩ за Западните Балкани, Матю Палмър ще посети Косово на 1 ноември и ще разговаря с граждани и студенти, пише прищинското издание  Gazeta Express . \r\nПосолството на САЩ в Прищина потвърди тази информация и заяви, че Палмър ще проведе среща и разговор с граждани на Косово и студенти и ще отговаря на техните въпроси в националната библиотека в столицата.  \r\nВсе още не е ясна цялата програма на посещението на американският представител, който посети македонската столица Скопие на 31 октомври.  \r\n \r\n Теодор Пенев", "date": "2019.10.31", "title": "Gazeta Express: Специалният посланик на САЩ Матю Палмър ще посети Косово и ще разговаря с граждани и студенти"}
{"url": "http://www.focus-news.net/news/2019/10/31/2714772/futbol-milan-izliza-sreshtu-otbora-na-spal-v-domakinski-mach-ot-deseti-krag-na-italianskata-seriya-a.html", "text": "Футбол: Милан излиза срещу отбора на Спал в домакински мач от десети кръг на италианската Серия А. Домакините се намират в лоша форма и са достигнали до една победа в последните си пет мача. Последно отбора от Милано спечели срещу Дженоа с 2:1, но след това завърши наравно с Лече и загуби от Рома. Гостите от Спал се намират на 19-та позиция със седем точки, докато домакините са 13-ти с десет.  \r\nМачът започва в 22:00 часа българско време.", "date": "2019.10.31", "title": "Футбол: Милан излиза срещу отбора на Спал в домакински мач от десети кръг на италианската Серия А"}
{"url": "http://www.focus-news.net/news/2019/10/31/2714763/afp-islyamska-darzhava-potvardi-za-smartta-na-lidera-si-abu-bakr-al-bagdadi-i-obyavi-negoviya-naslednik.html", "text": "Радикалната терористична групировка „Ислямска държава“ потвърди смъртта на лидера си Абу Бакр ал-Багдади и посочи името на неговият наследник, предава  AFP . \r\nСпоред говорителя на групировката, който се изказа в аудио изявление, новият ръководител на „Ислямска държава“ ще бъде Абу Ибрахим ал-Хашими ал-Курайши.  \r\nГрупировката също така призова за ответни действия, срещу отговорните за смъртта на Багдади.  \r\n \r\n Теодор Пенев", "date": "2019.10.31", "title": "AFP: „Ислямска държава“ потвърди за смъртта на лидера си Абу Бакр ал-Багдади и обяви неговия наследник"}
{"url": "http://www.focus-news.net/news/2019/10/31/2714766/ria-novosti-kamarata-na-predstavitelite-na-sasht-prie-reshenie-za-protsedurata-po-impichmant-na-tramp.html", "text": "Камарата на представителите на САЩ прие резолюция за официалния старт на процеса на импийчмънт на американския президент Доналд Тръмп, предава  РИА Новости . \r\nРезултатите от гласуването бяха обявени от говорителя на Камарата Нанси Пелоси. \r\nЗа резолюцията, която описва правилата за импийчмънт, гласуваха 232 депутати от Камарата, а „против“ бяха  196 души. Гласовете в по-голямата си част бяха разпределени на партийна основа. Мнозинството в Камарата на представителите принадлежи на Демократическата партия. \r\n \r\n Теодор Пенев", "date": "2019.10.31", "title": "РИА Новости: Камарата на представителите на САЩ, прие решение за процедурата по импичмънт на Тръмп"}
{"url": "http://www.focus-news.net/news/2019/10/31/2714774/mokri-sa-patnite-nastilki-vav-vidinska-oblast-trafikat-za-gkpp-dunav-most-2-e-natovaren.html", "text": "Мокри са пътните настилки  във Видинска област, съобщиха за  Радио \"Фокус\" - Видин от Областно пътно управление.  Натоварен е  трафикът по главен път Е-79 в посока от и за ГКПП “Дунав мост“.  В посока  от  ГКПП „Дунав мост 2“ към София пътуват предимно тежкотоварни автомобили. Най много автомобили се движат в участъка Видин – Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили.  Движението по пътя Грамада – Синаговци е ограничено за автомобили  над 12 т поради свлачище. Обходният маршрут е по  път I-1 Дунавци – Срацимирово и по път III-141 Срацимирово-Грамада и обратно. Остава забраната за преминаване на автомобили над 12 тона през прохода Петрохан.  \r\nВъв Видин трафикът е засилен на входно изходните артерии на града, в централната градска част и по бул. \"Панония\".  \r\nАнна ЛОЗАНОВА", "date": "2019.10.31", "title": "Мокри са пътните настилки  във Видинска област, трафикът за ГКПП „Дунав мост 2“ е натоварен"}
{"url": "http://www.focus-news.net/news/2019/10/31/2714773/vazstanoveno-e-dvizhenieto-po-pat-iii-514-veliko-tarnovo-arbanasi.html", "text": "Възстановено е движението по път III-514 Велико Търново – Арбанаси. Това съобщиха от пресцентъра на  Агенция \"Пътна инфраструктура\" . Трафикът временно се осъществяваше в една лента поради катастрофа.", "date": "2019.10.31", "title": "Възстановено е движението по път III-514 Велико Търново – Арбанаси"}
{"url": "http://www.focus-news.net/news/2019/10/31/2714775/v-kazanlak-se-provedoha-traditsionnite-kraevedski-cheteniya-v-navecherieto-na-denya-na-narodnite-buditeli.html", "text": "В навечерието на Деня на народните будители в Мултимедийната зала на Исторически музей „Искра” се проведоха за поредна година Краеведски четения, предаде кореспондент на  Радио „Фокус” . Това издание премина под надслов „ Да знаем и да помним”. Организатори на инициативата са Община Казанлък, Исторически музей \"Искра“ , Общинска библиотека „Искра“ и Краеведско дружество „Иван Енчев - Видю“. В рамките на четенията бяха представени 19 доклада на различни теми сред които: „ Исторически бележки за книжарниците в Казанлък”, „За някои песни „на гюл”, записани от фолклористите от Института по музика при БАН”, „Моята връзка със семейството на Яворов”, „ Душевността на тракийските българи”, „Българската вяра”, „ По Аксаковските пътеки” и др. За значението на краеведските четения и тяхното място в културния живот на Казанлък слушаме Радослав Петков, заместник – директор на Исторически музей „ Искра”.  \r\nПо време на краеведския форум беше представено и петото изданиеи на сборника „Казанлък в миналото и днес”, в който са поместени докладите от четенията през 2018 година. Докладите от тазгодишните краеведски четения ще излезат в сборник през 2020 година. \r\n \r\nСлавяна ГАЙДАРОВА", "date": "2019.10.31", "title": "В Казанлък се проведоха традиционните Краеведски четения в навечерието на Деня на народните будители"}
{"url": "http://www.focus-news.net/news/2019/10/31/2714776/gen-andrey-botsev-nachalnik-na-otbranata-parite-za-otbrana-tryabva-da-badat-yasno-i-prozrachno-izrazhodvani.html", "text": "Парите за отбрана трябва да бъдат ясно и прозрачно изразходвани, за да се знае всеки лев каква способност е донесъл за армията. Това каза за предаването  „Това е България“  на  Радио „Фокус“  началникът на отбраната ген. Андрей Боцев. Той добави, че в рамката до 2024г. е предвидено 2% от БВП да бъдат инвестирани в сектор „Отбрана“. По думите му са заплатени парите за проекта за ВВС, заделени са средствата за Военноморските сили и е предвидено 10% увеличение на заплатите. „Максимално се стремим да похарчим всяка сума от този бюджет за максимално придобиване на повече способности на българската армия. Също така се стремим към превъоръжаване със съвременно въоръжение и техника, за да бъдем равнопоставени с нашите колеги от Алианса“, обясни началникът на отбраната. \r\nГен. Андрей Боцев каза още, че средствата ще повишат способностите на българската армия между 20% и 30%, но е важно да се поддържа и старото въоръжение и бойна техника. \r\nЦоня СЪБЧЕВА", "date": "2019.10.31", "title": "Ген. Андрей Боцев, началник на отбраната: Парите за отбрана трябва да бъдат ясно и прозрачно изразходвани"}
{"url": "http://www.focus-news.net/news/2019/10/31/2714744/d-r-veneta-rashkova-balgarski-zabolekarski-sayuz-burgas-silanizatsiyata-predstavlyava-zapechatvane-na-postoyannite-katnitsi-koito-probivat-v-6-godishna-vazrast.html", "text": "Силанизацията представлява запечатване на постоянните кътници, които пробиват в 6-годишна възраст, с материал, който се нарича силант и който не позволява навлизането на храна. Това каза за  Радио \"Фокус\"-Бургас  д-р Венера Рашкова от Български зъболекарски съюз (БЗС) - Бургас по повод Национална програма за профилактика на оралните заболявания при деца от 0 до 18 г. в Република България. По думите ѝ това води до поддържането на много по-добра орална хигиена и не позволява да се направи кариес.  \r\n\"Самата процедура е безплатна, неболезнена и приятна. Тя се повтаря на всеки 6 месеца до 1 година. Силантът може да се поддържа дори до достигане на 18-годишна възраст\", каза още д-р Рашкова и добави, че в групата от 5 до 8-годишна възраст е изключително важно да се следи състоянието на първите постоянни зъби. \"Те пробиват първи и по-рано могат да бъдат загубени, тъй като стоят най-дълго време в устата на човек\", заяви специалистът.  \r\n\"За Бургаска област работят 19 стоматолози, като 12 са в община Бургас и 7 в областта, като това са Айтос, Средец, Руен, Приморско, Несебър, Созопол, Поморие, Равда. Програмата за безплатна силанизация продължава до 30 ноември 2019 г. Процедурата е абсолютно безплатно\", каза д-р Малина Янакиева, регионален координатор на Български зъболекарски съюз - област Бургас. \r\nДеница ДИМИТРОВА", "date": "2019.10.31", "title": "Д-р Венета Рашкова, Български зъболекарски съюз - Бургас: Силанизацията представлява запечатване на постоянните кътници, които пробиват в 6-годишна възраст"}
{"url": "http://www.focus-news.net/news/2019/10/31/2714777/predstoyashti-sabitiya-v-stranata-za-1-noemvri-agentsiya-fokus.html", "text": "В 09.30 часа президентът и върховен главнокомандващ на Въоръжените сили Румен Радев ще приеме почетния строй на Националната гвардейска част.  След церемонията държавният глава ще проведе среща от 09.45 часа на „Дондуков“ 2 с ръководители на културни институции, общественици и дейци в областта на науката, образованието, културата и изкуството. От 10:30 часа администрацията на президента ще отвори врати за граждани. Държавният глава Румен Радев и вицепрезидентът Илияна Йотова ще приемат лично първите гости на „Дондуков“ 2.  \r\n \r\n*** \r\n \r\nОт 10:30 часа в Конферентната зала на Асоциация на индустриалния капитал в България ще се проведе пресконференция по повод стартирането на Проект BG05M9OP001-1.051-001 „Подобряване достъпа до заетост и качеството на работните места чрез ограничаване и превенция на недекларираната заетост“. \r\n \r\n*** \r\n \r\nОт 11:00 часа в Мраморното фоайе, партер, ще се състои документалната  изложба „Първи будители на българския род“ – графики на проф. Петър Чуховски: „Св. Иван Рилски“, „Св. Патриарх Евтимий“, „Св. Паисий Хилендарски“, „Св. Константин Философ“, „Черноризец Храбър“, „Поп Богомил“, „Св. св. Кирил  и Методий“ и „Св. Седмочисленици“, дарение от съпругата (Мария Чуховска) на известния български художник и преподавател в НХА. \r\n \r\n*** \r\n \r\nОт 11:00 часа в зала „Проф. Марин Дринов“ на БАН, Академията ще отбележи Деня на народните будители – 1-ви ноември с тържествено съвместно честване на Събранието на академиците и член-кореспондентите (САЧК) и Общото събрание на БАН (OС). \r\n \r\n*** \r\n \r\nОт 11.00 часа на Терминал 1, Клуб на авиацията, започва доброволческата инициатива на летище София „Училище за авиация“. \r\n \r\n*** \r\n \r\nОт 11 часа в сградата на ГД “Национална полиция“ ще се оповестят предприетите от МВР мерки за охрана на обществения ред и нормалното протичане на втория тур от изборния процес в страната. Участие ще вземат представители на „Охранителна полиция“ – ГДНП и СДВР, ГДПБЗН и Дирекция „Български документи за самоличност“.  \r\n \r\n*** \r\n \r\nОт 12:00 часа пред Интер Експо Център ще се състои протест против антисемейните закони с искане Законът за социалните услуги, който влиза в сила от началото на следващата година да бъде оттеглен, или преработен. \r\n \r\n*** \r\n \r\nОт 13:00 часа в Националния политехнически музей, ще се състои връчване на наградите от ХXI Национален конкурс „Космосът – настояще и бъдеще на човечеството”. \r\n \r\n*** \r\n \r\nОт 16.00 часа в читалня № 4 в Национална библиотека „Св.св.Kирил и Методий\", на тържествена церемония Съюзът на народните читалища ще връчи своите годишни награди \"Следовник на народните будители\" 2019 . \r\n \r\n*** \r\n \r\nОт 16.00 часа в Руския културно-информационен център в София на ул. „Шипка” № 34, Форум „България-Русия” и посолството на Русия в България организират честване на 90 години от рождението на бележития руски учен, дипломат и държавник акад. Евгений Максимович Примаков – „Вечер в памет на акад. Примаков“. \r\n \r\n \r\n \r\n \r\n*** \r\n \r\nОт 17:50 часа Български вегански съюз организираме веган парад в защита на животните, започващ от стълбите на Софийски университет. \r\n \r\n*** \r\n \r\nОт 19.00 часа в залата на Софийска опера и балет ще се състои 23-я гала спектакъл на годишните награди за върхови постижения в областта на българското музикално и танцово изкуство „КРИСТАЛНА ЛИРА`2019\". \r\n \r\n*** \r\n \r\nОт 19:00 часа в зала \"България\" Софийският духов оркестър ще изнесе концерт, с който ще бъде чествана 60-годишнината на диригента и композитора Юли Дамянов. \r\n \r\n*** \r\n \r\nОт 20:00 часа в зала 1 ще се състои спектакълът на Камен Донев – „Лекция N2 – За всеобщата просвета“. \r\n \r\n*** \r\n \r\nОт 17:30 часа в галерия „Крис” ще бъде представена юбилейна изложба живопис и акварел „80 години Васил Папазов“. \r\n \r\n*** \r\n \r\nВ 18.30 часа в книжарница „Знайковците\" ще бъде представена първата самостоятелна изложба на Емилия Калоферова „Картини светлоносци - Поздрав от душата ми\".  \r\n*** \r\n \r\nОт 11.00 часа пред паметника на Христо Ботев на площад „Народни будители“ ще се състои ритуал по поднасяне на цветя. \r\n*** \r\n \r\nОт 11.15 часа в Регионален исторически музей – Благоевград ще бъде открита изложбата „Будители народни“.   \r\n \r\n*** \r\n \r\nВ 13.00 часа в Дом на младостта ще се състои представяне и награждаване на участниците в конкурс – рецитал по повод Денят на народните будители. \r\n \r\n*** \r\n \r\nВ 18.00 часа в Туристически информационен център ще се проведе първо издание от поредица срещи с будни и млади хора от града. \r\n \r\n*** \r\n \r\nОт 19.00 часа в Градска художествена галерия – Благоевград ще започне концерт на Камерна опера – Благоевград „Стабат матер“. \r\n \r\n*** \r\n \r\n \r\nОт 18.00 часа в Дом на писателя ще бъде представено „Ноември е. Сезонът на легендите и чашите“. \r\n \r\n*** \r\n \r\nОт 10.00 часа в Ритуалната зала на Общината, ще се проведе среща с млади и новоназначени преподаватели организират от общината и Регионалното управление на образованието. \r\n \r\n*** \r\n \r\nОт 11.00 часа в Музей „Възраждане и Учредително събрание“ ще бъде представена изложба с даренията, получени от РИМ – Велико Търново през 2019 година.  \r\n \r\n*** \r\n \r\nОт 12.00 часа в Читалня на РБ „П. Р. Славейков“ ще се проведе „Ден на отворените врати“ по проект „Цифрово представяне и съхраняване културното наследство от старопечатен фонд и историческия театрален салон на НЧ „Надежда-1869“.  \r\n \r\n*** \r\n \r\nОт 17.30 часа в Изложбени зали „Рафаел Михайлов“ ще бъде открита  изложба  живопис на Сашо Филев и ще се проведе представяне  на книгата  „Пътеки към сърцето”. Организатори са Община Велико Търново, Ротари клуб Велико Търново. \r\n \r\n*** \r\n \r\nОт 10.00 часа на паметника на отец Паисий в Морската градина ще се проведе общоградско поклонение пред живота и делото на народните будители, благодарствен молебен и полагане на венци и цветя с военен ритуал. \r\n \r\n*** \r\n \r\nОт 11.30 часа в Градска художествена галерия ще бъдат отбелязани 20 години от именуването галерията. Нейният патрон Борис Георгиев има рожден ден точно на 1 ноември. Това ще бъдат отбелязани 131-та годишнина от рождението му точно в Деня на будителите.  \r\n \r\n*** \r\n \r\nОт 16.00 часа в Музея на Възраждането ще се открие изложбата „Духовност и Музей“. \r\n \r\n*** \r\n \r\nОт 19.00 часа в зала „Конгресна” в Двореца на културата и спорта започва празничен фолклорен концерт „Будителите”, с участието на над 1000 души. Във фолклорен спектакъл участват фолклорните ансамбли „Варна” при НЧ „Христо Ботев 1928”, „Гергана”, „Одесос” при ОД на МВР-Варна, „Българче” при ОДК-Варна, ансамбъла към ВСУ „Черноризец Храбър”, детски танцов ансамбъл при ОУ,,Патриарх Евтимий“, при СУ „Елин Пелин”, при СУ за ХНИ „Константин Преславски”, фолклорен блок при Народно читалище ,,Просвета 1927”, гайдарски оркестър ,,Диньо Маринов“ при читалище ,,Васил Левски 1945”, гайдарски оркестър при НУИ ,,Добри Христов”, танцов състав ,,Шарена гайда”, женски народен хор ,,Цветница‘‘ при читалище ,,Асен Златаров 1946”, народната певица Кичка Христова и със специалното участие на Славка Калчева. \r\n*** \r\n \r\nОт 18.00 часа от площада пред Дома на техниката, ще тръгне факелно шествие по повод Деня на народните будители.  \r\n \r\n*** \r\n \r\nОт 10.45 часа от площад „Бдинци“ ще потегли шествие по повод Деня на народните будители. От 11.00 ч., пред паметника на Софроний Врачански ще се проведе тържествена церемония по случай празника.   \r\n \r\n*** \r\n \r\nОт 11.00 часа в Огледална зала „Нели Божкова“ ще се проведе тържествената церемония за връчване на Годишните награди „Добрич“ в областта на културата и науката. \r\n \r\n*** \r\n \r\nОт 17.00 часа в зала „Околийската къща” ще се състои церемония по връчване на наградата „Будител на годината”. \r\n \r\n*** \r\n \r\nОт 10:00 часа цветя и венци ще бъдат поднесени пред мемориалната плоча на Ангел Захариев – създателят на градския парк. \r\n \r\n*** \r\n \r\nОт 10.00 часа в Историческия музей ще се проведе Национален студентски семинар „Дарителството - традиция и съвременни практики“. \r\n \r\n*** \r\n \r\nВ 17.30 часа в зрителната зала на читалище „Васил Левски“ ще се състои тържествена церемония за връчване на награда за чистотата на българския език „Д-р Иван Богоров“ \r\n*** \r\n \r\nОт 17.30 часа в Художествена галерия „Владимир Димитров – Майстора” ще бъде открита юбилейна изложба по повод сто години от рождението на Евтим Томов. \r\n*** \r\n \r\nОт 16.30 ч. в I-во изложбено фоайе на Регионален исторически музей ще се открие документална фотоизложба „Самолетостроенето в България”. \r\n \r\n*** \r\n \r\nВ 11.00 часа в  Дом на културата „Борис Христов“ кметът на града инж. Иван Тотев и министърът на икономиката Емил Караниколов ще участват в церемония по връчване на сертификат за инвестиция клас А на BTL Industries.  \r\n \r\n*** \r\n \r\nВ 15.30 часа в зала „Пресклуб“ на Конгресния център на Международния панаир ще се състои пресконференция за Международния форум за животновъдство СТЕКСПО 2019.  \r\n \r\n*** \r\n \r\nВ 18.00 часа в Пловдивски културен институт ще се състои откриване на сценографска изложба „Отворени пространства“.  \r\n \r\n*** \r\n \r\nОт 10.30 часа в зала „Свети Георги“ на Областната администрация ще се проведе съвещание на областния управител Галин Григоров с членовете на Щаба за изпълнение на областния план за защита при бедствия и за взаимодействие с националния и общинските щабове, както и с кметовете на общините от региона. \r\n \r\n*** \r\n \r\nОт 11.30 часа в зала „Свети Георги“ на Областната администрация ще се проведе заседание на Постоянно действащата междуведомствена областна епизоотична комисия. \r\n \r\n*** \r\n \r\nОт 11.00 часа Регионален исторически музей кани посетители на специализирана беседа „Възникване на новобългарското образование във възрожденска Стара Загора“. \r\n \r\n*** \r\n \r\nОт 09.00 в храм „Св. Св. Козма и дамян“ в епархийския манастир „Св. Панелеймон“ над Смолян от архиерейския наместник на Смолянска духовна околия негово Високопреподобие архимандрит Висарион ще бъде отслужена тържествена света божествена литургия.  \r\n \r\n*** \r\n \r\nОт 10.30 часа пред паметника на Нанчо Попович в градинката пред читалище „Добри Войников“ ще се състои честване на 1-ви ноември – Деня на народните будители.   \r\n \r\n \r\n \r\nОт 10.00 часа Калоян Паргов ще се срещне със спортни легенди в хотел \"Анел\" (бул. \"Тодор Александров\" №14), малката зала на етаж \"Мецанин\". В 20.00 часа ще се включи в заключителното събитие от кампанията за \"Местни избори 2019\" на кандидата на БСП за кмет на район \"Люлин\" Мая Александрова, на която предстои балотаж в неделя. Събитието ще се проведе в зала \"Сиконко\" в \"Люлин\" (ул. \"Арх. Георги Ненов\" №29).", "date": "2019.10.31", "title": "Предстоящи събития в страната за 1 ноември (Агенция „Фокус“)"}
{"url": "http://www.focus-news.net/news/2019/10/31/2714781/nadezhda-simeonova-inspektsiya-po-truda-vidin-62-sa-sluchaite-na-hora-koito-sa-rabotili-bez-trudovi-dogovori-ot-nachaloto-na-2019-g.html", "text": "62 са случаите на хора, които са работили  без трудови договори от началото на 2019 г., каза за  Радио \"Фокус\" - Видин  Надежда Симеонова, директор на Инспекция по труда - Видин. Тя посочи, че най-много установени случаи за допуснати до работа лица без сключен трудов договор са в отрасъл селско стопанство и строителство, които са и едни от акцентите в контролната дейност на Инспекцията. \"Относно административно наказателната дейност на  Дирекцията  са съставени 145 бр. акта за установени административни нарушения за деветмесечието. От тях 124 бр. са за нарушения на нормите, регламентиращи трудовите правоотношения. Съставените административни актове са  за допуснати нарушения на законодателството, свързано с осигуряването на здравословни и безопасни условия на труд, са 20 , а  по Закона за насърчаване на заетостта е съставен 1 брой актове\", каза Симеонова. Тя допълни, че влезлите в сила наказателни постановления са 110 бр. Сумата на санкциите от влезлите в сила наказателни постановления е над 124 хил. лв.", "date": "2019.10.31", "title": "Надежда Симеонова, Инспекция по труда - Видин: 62 са случаите на хора, които са работили  без трудови договори от началото на 2019 г."}
{"url": "http://www.focus-news.net/news/2019/10/31/2714783/kukeri-pred-natsionalnata-biblioteka-sv-sv-kiril-i-metodiy-privlyakoha-vnimanieto-na-desetki-hora-v-stolitsata.html", "text": "Кукери пред Националната библиотека \"Св. св. \"Кирил и Методий\" привлякоха вниманието на десетки хора в столицата, предаде репортер на  Агенция \"Фокус\" . За трета поредна година в навечерието на Деня на народните будители Национално движение \"Хан Кубрат\" организира събитие под надслов \"Българския отговор на Хелоуин\". Пред Националната библиотека десетки граждани станаха част от инициативата. На мероприятието имаше хора в народни носии, които скандираха: \"България е жива\" и \"Да живее България\". Те носеха факли, а тъпани огласиха градинката пред библиотеката. Част от антихелоуин проявата бяха и кукери от групата „Сурвакари“ от Перник, чиито маски бяха в цветовете на българския трибагреник.  \r\nБояна МАРКОВА", "date": "2019.10.31", "title": "Кукери пред Националната библиотека \"Св. св. \"Кирил и Методий\" привлякоха вниманието на десетки хора в столицата"}
{"url": "http://www.focus-news.net/news/2019/10/31/2714782/makfaks-makedoniya-prishtina-shte-pravi-redovni-dokladi-za-informatsiya-za-chlenove-na-islyamska-darzhava-i-shte-gi-izprashta-na-es.html", "text": "Съгласно споразумението, подписано  от напускащия министър на вътрешните работи на Косово Екрем Мустафа и еврокомисаря по миграцията Димитрис Аврамопулос, Прищина ще да изпраща редовни доклади в Брюксел за бойци на „Ислямска държава“, които се връщат в Косово, предава македонската медия  “Макфакс“ . \r\nСпоразумението предвижда извършване на оценка на терористичните заплахи в Косово и по-добри координационни механизми за предотвратяване на екстремизъм. Освен това то предвижда и увеличаване на усилията в борбата с прането на пари и финансирането на тероризма. \r\n \r\n Теодор Пенев", "date": "2019.10.31", "title": "„Макфакс“ (Македония): Прищина ще прави редовни доклади за информация за членове на „Ислямска държава“ и ще ги изпраща на ЕС"}
{"url": "http://www.focus-news.net/news/2019/10/31/2714779/the-guardian-boris-dzhonsan-e-obvinen-che-e-skril-klyuchova-informatsiya-za-rusko-vliyanie-vav-velikobritaniya.html", "text": "Премиерът на Великобритания Борис Джонсън е обвинен, че не е позволил публикуването на информация, която обръща внимание на заплахата на Русия спрямо Обединеното кралство и на потенциалното влияние, което Кремъл може да окаже на изборите в страната чрез дезинформация, пише лондонското издание  The Guardian . \r\nДоминик Грийв, бивш депутат от управляващата Консервативна партия и ръководител на Комисията по безопасността и разузнаването, заяви пред британските депутати, че доклад, изготвен от нея е бил задържан и е изчаквал официално потвърждение за публикуване от правителството от 17 октомври.  \r\nСпоред Грийв е неприемливо за премиерът да „протака“ подобен документ и предупреди, че има риск информацията изобщо да не бъде публикувана преди изборите на 12 декември.  \r\nВ свое изказване пред Камарата на общините, депутатът също така заяви, че Комисията е трябвало да получи разрешение за публикуването на доклада до 31 октомври, така че той да бъде публикуван на 4 ноември, преди парламентът да бъде разпуснат.  \r\nАко правителството не одобри публикуването преди 5 ноември, няма да бъде възможно това да се случи до формирането на нов парламент. Грийв добави, че Джонсън не е обяснил защо е забавил одобрението.  \r\n„Комисията разследваше заплахата, която Русия представлява за страната“, заяви Грийв.  \r\n„Изготвихме доклад, който в съответствие със Закона за правосъдието и безопасността, изпратихме на премиера на 17 октомври за потвърждение, че няма класифицирани въпроси – и в него не би трябвало да има, понеже той беше подробно разгледан от (…) кабинета“.  \r\n„Това потвърждение трябваше да бъде получено днес, за да бъде възможно публикуването му, преди парламента да бъде разпуснат. Но за съжаление това не се случи. В този случай имаме Комисия в парламента, която чака да представи доклад пред тази Камара, който коментира директно това, което виждаме като заплаха за нашите демократични процеси“, добави депутатът.  \r\n„Парламентът и обществото трябва да имат (…) достъп до този доклад преди идните избори и е наистина неприемливо за премиерът да протака и да им отказва тази информация“, заяви още Грийв.  \r\nКомисията на Грийв съществува в британския парламент, за да предоставя междупартийно мнение за правителствените дейности, свързани с безопасността и разузнаването. Неговите доклади имат нужда от одобрението на правителството в Лондон, което ги получава предварително, за да се увери, че няма информация, която да компроментира работата на разузнавателните агенции.  \r\n \r\n Теодор Пенев", "date": "2019.10.31", "title": "The Guardian: Борис Джонсън е обвинен, че е скрил ключова информация за руско влияние във Великобритания"}
{"url": "http://www.focus-news.net/news/2019/10/31/2714784/fotoalbumat-petar-papakochev-pametta-na-svetlinata-be-predstaven-v-kazanlak.html", "text": "Книгата-албум на „Петър Папакочев: „Паметта на светлината“ бе представена в Музея на фотографията, предаде кореспондент на  Радио „Фокус” . Албумът бе представен от неговия син Георги Папакочев. В него са включени 300 художествени черно-бели портрета на знакови лица от родния хай-лайф. Сред тях са Чудомир, Петко Стайнов, Райна Кабаиванска, Панчо Владигеров, Лили Иванова, Емил Димитров, Гунди, Георги Калоянчев, Татяна Лолова. „Това е една галерия от фотографски образи на българския артистичен, спортен и целия обществен елит от средата на 20-и век, който Петър Папакочев снима в продължение на десетилетия”, подчерта директорът на музея Стефан Папукчиев при представянето на албума.  \r\nАлбумът представя и портрети на много световно известни личности, посетили София през тези 60 години. Повечето от включените в книгата снимки са се превърнали в запазена марка. \r\n \r\nСлавяна ГАЙДАРОВА", "date": "2019.10.31", "title": "Фотоалбумът „Петър Папакочев: паметта на светлината” бе представен в Казанлък"}
{"url": "http://www.focus-news.net/news/2019/10/31/2714785/enver-hodzhay-kosovo-tryabva-da-se-prevarne-v-palnopraven-chlen-na-oon.html", "text": "Действащият вицепремиер на Косово Енвер Ходжай заяви пред генералният секретар на ООН Антониу Гутериш, че Прищина трябва да се превърне в пълноправен член на организацията, предава  RTK . \r\nТой заяви това по време на разговор с Гутериш по време на конференция в Истанбул.  \r\nСпоред Ходжай Косово трябва да стане член на ООН възможно най-скоро в името на стабилността и безопасността на Западните Балкани.  \r\nТой допълни, че присъствието на Временната администрация на ООН вече не е необходима, и организацията трябва да насочи дейността си към конфликтните зони, а не към вече безопасна и политически стабилна държава, като Косово.  \r\nПо време на конференцията Ходжай се срещна и с външния министър на Турция Мевлют Чавушоглу.  \r\n„Организирането на такава конференция играе съществена роля в изграждането и поддържането на мира“, заяви вицепремиерът.  \r\n \r\n Теодор Пенев", "date": "2019.10.31", "title": "Енвер Ходжай: Косово трябва да се превърне в пълноправен член на ООН"}
{"url": "http://www.focus-news.net/news/2019/10/31/2714786/nagradiha-nay-dostoynite-savremenni-buditeli-na-stara-zagora.html", "text": "На тържествена церемония в Културен център „Стара Загора“ днес бяха връчени отличието „Анастасия Тошева“ на Община Стара Загора, наградите на Регионално управление на образованието и наградата „Будител на Стара Загора“ на Съюза на учените. Това съобщиха от пресцентъра на  Община .  \r\nВ залата се събраха хората на духа, учители, дейци на културата и науката. Тук бяха и Иванка Сотирова, зам.-кмет на Община Стара Загора, областният управител Гергана Микова, зам.-областният управител Петя Чакърова, Татяна Димитрова, директор на Регионално управление на образованието, доц. д-р Васил Хаджиилиев, председател на Съюза на учените в Стара Загора. \r\nЦеремонията започна с Химна на народните будители изпълнен от Смесен хор „Родина“. \r\n„Това е денят, в който отдаваме почит към всички знайни и незнайни духовници, книжовници и просветители посветили таланта, делото и живота си на възраждането и утвърждаването на българската духовност и култура“, каза водещата Николета Милкова. \r\nВ поздравлението си Милен Врабевски, български лекар, бизнесмен и филантроп, учредител и председател на Фондация „Българска памет“  похвали Стара Загора, че е учредено отличие на името на достойната българка Анастасия Тошева, както и това, че утре празникът ще се чества пред паметника на митрополит Методий Кусев. „Съвременният будител се бори с бедността във физически и духовен смисъл. Това, което Ви обединява, е Вашият стремеж да научите децата да бъдат успешни хора. Научили сме се ценим заедността и успяваме да сътворим идеали, които след нас ще носят само позитиви. Покланям се пред Вашата просветителска дейност“, каза още Милен Врабевски.   \r\n„В навечерието сме на един празник, който всички ние трябва да тачим. Стара Загора има своята дан, за да бъдем тук и да се чувстваме будители. Имаме отдадеността да показваме, да учим, да възпитаваме. Поздравявам Ви, че съхранявате българския дух, че съхранявате българщината. Стара Загора винаги е била водеща в духовния живот. Има го и новото възраждане. Нека Денят на будителите бъде безкраен повод за самочувствие“, пожела в словото си Иванка Сотирова, зам.-кмет на Община Стара Загора.  \r\nОтличието „Анастасия Тошева“ за значим принос в образованието бе присъдено на Сребра Порязова, учител по български език и литература в Пето основно училище „Митьо Станев“ и на Маргарита Шоселова, музикален педагог в Държавна опера Стара Загора, създател и ръководител на Детско-юношеска студия за опера и балет „Маргаритки“. \r\nГрамоти получиха номинираните Иванка Кирилова, Невена Господинова и Йоанна Димитрова, както и Академичната общност на Тракийски университет. \r\nПо предложение на кмета на Общината всички млади учители в Стара Загора получиха  поздравителен адрес и специални значки за приноса им в развитието на образованието в нашия град. \r\n„За нас учителите всеки ден е празник. Да си учител означава, да можеш, да запалиш искрата на знанието у своите ученици“, сподели Яна Бабрикова, млад учител от Начално училище „Димитър Благоев“. \r\nЗа първа година Регионално управление на образованието (РУО) Стара Загора също връчи награди по повод Деня на народните будители - плакет с образа на Митрополит Методий Кусев. \r\nТатяна Димитрова, началник на РУО, награди отличените: Йоанна Димитрова, директор на ДГ № 10 „Светлина“ Стара Загора, Николай Широв, директор на ОУ „Георги Райчев“, Стара Загора, Диана Теленчева, старши учител в ДГ „Калина Малина“, Чирпан, Таня Стоева Стаматова – Манева, старши учител в ГПЧЕ „Ромен Ролан“, Стара Загора, Педагогическият колектив на ДГ № 18 „Пчелица“, Казанлък и Педагогическият колектив на НПГВМ „Иван Павлов“ град Стара Загора. \r\nНаградата „Будител на Стара Загора“, учредена от Съюза на учените връчи председателят доц. д-р Васил Хаджиилев. С нея са удостоени Райчо Гънчев, основател на Прабългарската школа за оцеляване „Бага-тур“ и проф. Илия Димитров Ласкар от Аграрен факултет на Тракийски университет – Стара Загора. Те са отличени затова, че с мисъл, слово, перо и дело са обогатили културата, науката, интелектуалния хоризонт и съхранението духа на Стара Загора.  \r\nПразникът продължи с концерт на Смесен хор „Родина“ и артисти от Държавна опера Стара Загора.", "date": "2019.10.31", "title": "Наградиха най-достойните съвременни будители на Стара Загора"}
{"url": "http://www.focus-news.net/news/2019/10/31/2714787/postanovlenieto-na-ms-271-ot-2019-godina-se-otnasya-do-odobryavaneto-na-dopalnitelni-razhodi-po-byudzheta-na-mon-za-nastoyashtata-godina.html", "text": "Във връзка с появила се в интернет невярна информация и последвали въпроси на медии по отношение на Постановление на Министерския съвет № 271 от 2019 година, ви информираме, че това Постановление по никакъв начин не касае обезщетенията при прекратяване на служебното правоотношение на служителите на МВР. Това съобщиха от  Правителствената информационна служба . Обръщаме внимание, че ръководството на МВР не е обсъждало и няма намерение за каквато и да е промяна на размера на тези обезщетения. Подобни намерения предварително се дискутират със синдикалните организации в МВР, които уведомяват своите членове и дават становища. \r\nДействителното съдържание на Постановлението на МС № 271 от 2019 година се отнася до одобряването на допълнителни разходи по бюджета на МОН за настоящата година, като средствата в размер на 17 128 000 лева се осигуряват за изпълнението на десет национални научни програми.", "date": "2019.10.31", "title": "Постановлението на МС № 271 от 2019 година се отнася до одобряването на допълнителни разходи по бюджета на МОН за настоящата година"}
{"url": "http://www.focus-news.net/news/2019/10/31/2714790/gen-andrey-botsev-nachalnik-na-otbranata-balgariya-e-sred-parvite-darzhavi-v-nato-koito-imat-natsionalen-plan-za-dostigane-na-2-ot-bvp-za-otbrana.html", "text": "България е сред първите държави в НАТО, които имат национален план за достигане на 2% от БВП за отбрана. Това каза за предаването  „Това е България“  на  Радио „Фокус“  началникът на отбраната ген. Андрей Боцев. Той добави, че страната трябва да продължава да инвестира в модернизация, за да може да бъде равноправен член в Организацията на Северноатлантическия договор. По думите му в момента се работи за придобиването на два миночистача и безпилотни летателни апарати, които ще бъдат полезни при изпълнението на мисии.„Април месец чествахме 15 години от приемането ни в Алианса. Равносметката е, че имаме повече сигурност, имаме повече съвместни действия и тренировки с нишите колеги. Увеличаваме ученията, както двустранните учения, така и много международни учения с участието с доста от нашите колеги от Алианса. Подготовката е на много по-високо ниво в момента“, обясни началникът на отбраната.  \r\nГен. Андрей Боцев каза още, че оценките на българските военнослужещи от различни операции и мисии са изключително високи, а това се дължи на съвместни подготовки и работата в международни щабове.  \r\n \r\nЦоня СЪБЧЕВА", "date": "2019.10.31", "title": "Ген. Андрей Боцев, началник на отбраната: България е сред първите държави в НАТО, които имат национален план за достигане на 2% от БВП за отбрана"}
{"url": "http://www.focus-news.net/news/2019/10/31/2714788/mariya-georgieva-rakovoditel-na-proekt-zhivot-za-ptitsite-na-chez-tselta-ni-e-i-da-razrabotim-bezopasen-stalb-koyto-v-posledstvie-da-se-montira-na-teren.html", "text": "Целта ни е и да разработим безопасен стълб, който в последствие да се монтира на терен. Това каза за  Радио „Фокус“  Мария Георгиева, ръководител на проект \"Живот за птиците\" на ЧЕЗ на представянето му в посетителския център на природен парк \"Персина\". \"ЧЕЗ разпределение от години има активна политика за опазване на околната среда. Този проект е едно естествено продължение на нашата работа. Видяхме възможност в европейското финансиране да увеличим мащабите на нашата работа, тъй като наистина горим в нея и искаме резултатите да са по-мащабни”, каза Мария Георгиева. Идеята на тази дейност е да не се монтират допълнителни изолационни продукти, а стълбът, от момента, в който е на терен, да бъде безопасен за птиците. \"Предстои ни реализиране на тази дейност. До момента вече имаме идея за реализиране на железобетонен стълб, остава ни да помислим и за железорешетъчен. Следваща стъпка е монтирането им по двайсет бройки на терен”, поясни Мария Георгиева.  \r\n \r\nВиолета КРЪСТЕВА", "date": "2019.10.31", "title": "Мария Георгиева, ръководител на проект \"Живот за птиците” на ЧЕЗ: Целта ни е и да разработим безопасен стълб, който в последствие да се монтира на терен"}
{"url": "http://www.focus-news.net/news/2019/10/31/2714778/mariya-georgieva-rakovoditel-na-proekt-zhivot-za-ptitsite-na-chez-na-teritoriyata-na-priroden-park-persina-imame-ogromno-biologichno-raznoobrazie.html", "text": "На територията на природен парк \"Персина\" имаме огромно биологично разнообразие в критични размери. Това каза за  Радио „Фокус“   Мария Георгиева, ръководител на проект \"Живот за птиците\" на ЧЕЗ на представянето му в посетителския център на природния парк. \"Именно заради това сме тук. Този проект е от изключително значение. Фазата, в която се намираме, е втората година от изпълнението му. Сега работим по резултатите от първата година.  Реално изпълняваме мерки по обезопасяване на електроразпределителната мрежа  с цел опазване живота на застрашени видове птици\", каза Мария Георгиева. Тя допълни, че се монтират редица птицезащитни продукти, които позволяват на птицата или да каца безопасно. \"Освен това имаме и маркиращи устройства,които предотвратяват сблъсъка на птиците с електропроводите\", подчерта още Мария Георгиева. \r\n \r\nВиолета КРЪСТЕВА", "date": "2019.10.31", "title": "Мария Георгиева, ръководител на проект \"Живот за птиците” на ЧЕЗ: На територията на природен парк ,,Персина” имаме огромно биологично разнообразие"}
{"url": "http://www.focus-news.net/news/2019/10/31/2714791/sport-slaviya-pobedi-s-10-kato-gost-otbora-na-vitosha-bistritsa-v-mach-ot-14-ti-krag-ot-balgarskata-efbet-liga.html", "text": "Футбол: Славия победи като гост с 1:0 отбора на Витоша Бистрица в мач от 14-ти кръг от българската „Ефбет“ лига. Гостите спечелиха мача след гол на Георги Йомов в 52-ата минута. Така Славия записа шеста победа в 14 мача в българското първенство и се намира на пета позиция с 22 точки. Витоша остава в дъното на класирането с три точки.", "date": "2019.10.31", "title": "Спорт: Славия победи с 1:0 като гост отбора на Витоша Бистрица в мач от 14-ти кръг от българската „Ефбет“ лига"}
{"url": "http://www.focus-news.net/news/2019/10/31/2714794/nimh-prez-noshtta-i-predi-obyad-vse-oshte-na-mnogo-mesta-shte-prevalyava-dazhd.html", "text": "През следващото денонощие над страната ще преобладава облачно време. През нощта и преди обяд все още на много места ще превалява дъжд. Постепенно през деня от север валежите ще спират, а облачността ще сe разкъсва. Ще продължи да духа до умерен североизточен вятър. Минималните температури ще бъдат между 3° и 8°, а максималните – между 7° и 12°. Атмосферното налягане е и ще се задържи по-високо от средното за ноември. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) .   \r\nНад Черноморието ще е предимно облачно. На места ще превалява дъжд, като постепенно през деня от север валежите ще отслабват и спират. Над северното крайбрежие през втората половина от деня ще има и разкъсвания на облачността. Ще продължи да духа умерен североизточен вятър. Максимални температури на въздуха: 10°-12°. Температурата на морската вода е около 19°. Вълнението на морето ще бъде 3-4 бала.  \r\nНад планините ще се задържи предимно облачно и мъгливо. До обяд все още на много места ще има слаби превалявания от дъжд, над 1300 метра – от сняг. В ниските части ще духа умерен югоизточен, а по билата – силен северозападен вятър. Максимална температура на височина 1200 метра около 2°, на 2000 метра – около минус 3°. \r\nВ събота вятърът ще се ориентира от юг-югоизток и ще започне затопляне. Ще преобладава облачно време, без валежи, а към края на деня облачността ще се разкъсва и ще намалява. В неделя и понеделник повишението на температурите ще продължи. Ще духа умерен, в Източна България и на места северно от планините и силен вятър от юг-югозапад; там дневните температурите ще достигнат до 25-27°, в останалите райони ще са до около 20°. Облачността ще е разкъсана, на места и до слънчево. По-значителни временни увеличения на облачността ще има в понеделник след обяд над югозападните райони, през нощта срещу вторник - над югоизточните; на места там и ще превали. Вятърът за кратко ще се смени със запад-северозападен.", "date": "2019.10.31", "title": "НИМХ: През нощта и преди обяд все още на много места ще превалява дъжд"}
{"url": "http://www.focus-news.net/news/2019/10/31/2714797/za-osemnaysti-pat-v-kazanlak-be-otkrit-esenen-salon-na-izkustvata.html", "text": "В Художествената галерия бе открита изложба с творби на наградените участници в осемнайстото издание на „Есенен салон на изкуствата”, предаде кореспондент на  Радио „Фокус” . Инициативата датира от 2001 година като обща художествена проява на казанлъшките художници. За първа година галерията домакинства културната проява, досега Салонът е провеждан в залата на „ Искра” 4. \r\nВ него са включени тази година селектирани и прецизно избрани общо 57 творби на 28 художници, които бяха оценени от компетентно жури. \r\nОрганизатори на събитието са Община Казанлък - Отдел „Култура и туризъм” и Художествена галерия – Казанлък.  \r\nЕсенният салон на изкуствата се провежда под патронажа на кмета на Община Казанлък. \r\nСред участниците В Есенния салон тази година са Адреан Калпачев, Албена Димитрова, Румен Петков, Соня Стефанова, Теменужка Василева, Христина Кирчева, Християна Спасова, Христо Генев, Хюсеин Окан, Цветелина Бизова, Фикрет Окан и др. \r\nНаградените творби от Община Казанлък и Художествената галерия ще останат във фонда на галерията, а авторите им получават правото на самостоятелна изложба през 2020 година. \r\nНаградният фонд на Есенния салон е : 500 лева - награда на Община Казанлък, награда на Художествена галерия - Казанлък - 500 лева и 200 лева . \r\nнаграда за млад автор. \r\n \r\nСлавяна ГАЙДАРОВА", "date": "2019.10.31", "title": "За осемнайсти път в Казанлък бе открит „Есенен салон на изкуствата”"}
{"url": "http://www.focus-news.net/news/2019/10/31/2714792/8-godishen-uchenik-ot-burgas-otkri-neobichayno-yavlenie-noshtuvashti-noshtni-chapli-v-morskata-gradina.html", "text": "8-годишен ученик от Бургас откри необичайно явление - нощуващи нощни чапли в Морската градина. Това съобщи за  Радио „Фокус“ – Бургас  Радостина Ценова от  Българска фондация „Биоразнообразие“. По думите ѝ този вид птици са характерни за бургаските езера обитатели, но събитието е необикновено заради локацията, на която са открити. „Интересно съобщение получихме от майката на 8-годишния Христо Карапенчев от Бургас. Семейството се свърза с нас, за да попита дали можем да установим какви са звуците, които са чули в Морската градина, наподобяващи кучешки лай. Ние първоначално не можахме да се ориентираме за това какъв е звукът, но малкият изследовател се оказа много упорит и няколко вечери подред е отивал на мястото, за да разбере. На третия път със семейството му са успели дори да заснемат птиците, които се оказаха нощни чапли“, обясни природозащитникът. Тя добави, че подобно струпване на тези птици и то на дървета от различен тип – на широколистни и на иглолистни, се наблюдава за първи път. „Заведоха ме на място, за да ги видим. Беше наистина една приятна среща с младия изследовател, който има интерес към природата и особено към животните. След откритието си, първоначално бе малко разочарован, защото нощната чапла не е от най-атрактивните на пръв поглед видове, но след като научи, че няма подобно наблюдение до момента, ентусиазмът му се върна - разпалено обясняваше за това как са ги открили. Това е един млад природозащитник с буден ум и много интереси в областта на науката. Надяваме се да продължи да се вълнува от тези теми“, каза още Радостина Ценова.  Тя допълни, че екипът на Природонаучен център „Пода“ е поканил възпитаникът на ОУ „П.Р. Славейков“ на място, за да наблюдава и да научи още за видовете птици, които обитават района.  \r\nМария ПОПЧЕВА", "date": "2019.10.31", "title": "8-годишен ученик от Бургас откри необичайно явление - нощуващи нощни чапли в Морската градина"}
{"url": "http://www.focus-news.net/news/2019/10/31/2714793/predstoyashti-mezhdunarodni-sabitiya-za-1-noemvri-agentsiya-fokus.html", "text": "Начало на предизборната кампания на британската „Партия Брекзит“ на Найджъл Фараж. \r\n*** \r\n \r\n  Марио Драги предава председателството на Европейската централна банка на бившия ръководител на Международния валутен фонд Кристин Лагард.  \r\n*** \r\n \r\n  Посещение на специалния пратеник на САЩ за Западните Балкани Матю Палмър в Косово.  \r\n*** \r\n \r\n  Президентът на САЩ Доналд Тръмп провежда предизборен митинг.  \r\n*** \r\n \r\n  Лидерът на крайнодясната испанска партия „Вокс“ Сантяго Абаскал провежда предизборен митинг.", "date": "2019.10.31", "title": "Предстоящи международни събития за 1 ноември (Агенция „Фокус“)"}
{"url": "http://www.focus-news.net/news/2019/10/31/2714789/the-independent-es-predupredi-che-nova-sdelka-za-brekzit-shte-oznachava-oshte-edna-otsrochka.html", "text": "Ще бъде необходима още една отсрочка, ако правителство, оглавявано от опозиционната Лейбъристка партия, иска да постигне нова сделка за Брекзит, заявиха от Европейската комисия, пише британското издание  The Independent . \r\nПлановете на лидера на лейбъристите Джереми Корбин да договори нова сделка с Европейския съюз, която да задържи Великобритания в митническия съюз и единния пазар на Общността остават. Лейбъристите още искат да проведат референдум с опция за оставане в структурите на ЕС.  \r\nПопитан дали новото споразумение, до което премиерът на Великобритания Борис Джонсън стигна с Брюксел може да бъде преразгледано по време на сегашната отсрочка до февруари 2020 г., говорител на ЕК заяви, че забавянето на Брекзит на този етап служи само за ратифицирането на документа. \r\n„Мога само да ви предложа решението на Европейския съвет, което беше прието на 29 октомври, за удължаване на Акт 50 до 31 януари 2020 г., както Великобритания сама поиска“, заяви той.  \r\n„В това решение на Европейският съвет, със съгласието на Великбритания, стана ясно, че всяко преразглеждане на споразумението е изключено“, добави говорителят.  \r\n„Отсрочката беше дадена, за да се предостави на Обединеното кралство повече време да ратифицира споразумението за оттегляне, което беше обсъждано през последните две години“, каза още той.  \r\nГлавният преговарящ за ЕС по въпросите за Брекзит Мишел Барние по-рано е казвал, че митническият съюз и единният маркет и оставането на Великобритания в тях са възможност и могат да бъдат добавени към т.нар. „политическа декларация“ доста бързо. Тази декларация е отделен документ от споразумението за Брекзит.  \r\nРъководителят на лейбъристите Корбин и неговият екип многократно са посещавали седалището на Европейската комисия в Брюксел през последните години, за да се информират за ситуацията около Брекзит и да се срещат с Барние.  \r\nЛейбъристите казват, че референдум може да бъде проведен в първите шест месеца от евентуален техен мандат, което означава, че преговорите с ЕС може да продължат до април 2020 г., ако това е нужно.  \r\nПо-рано председателят на Европейския съвет Доналд Туск остави възможността за нова отсрочка, като предупреди само, че сегашното забавяне „може би“ ще е последното такова.  \r\nОсвен това страните-членки на ЕС не отхвърлиха възможността от такъв развой на събитията.  \r\nМишел Барние предупреди по-рано, че Брекзит без сделка все още е възможен или през февруари или през декември 2020 г., в случай, че сделка за излизането на Обединеното кралство от ЕС не бъде ратифицирана.  \r\n \r\n Теодор Пенев", "date": "2019.10.31", "title": "The Independent: ЕС предупреди, че нова сделка за Брекзит ще означава още една отсрочка"}
{"url": "http://www.focus-news.net/news/2019/10/31/2714795/3-457-bezplatni-ednogodishni-vinetki-za-devetmesechieto-sa-razdadeni-v-oblast-vidin.html", "text": "3 457 безплатни едногодишни винетки за деветмесечието  са раздадени в област Видин, съобщиха за  Радио \"Фокус\"  от РД \"Социално подпомагане\". От раздадените едногодишни винетки  3 258  са получени от хора с увреждания, а за  деца с увреждания са дадени 199 бр.За деветмесечието месечни добавки за социална интеграция са получили 11 306 лица с увреждания на територията на областта в общ размер на изплатените добавки е  в размер на 5 189 517 лв.   \r\nОт началото на годината е отпусната  и парична целева помощ за изработване, покупка и ремонт на медицински изделия или помощни средства, приспособления и съоръжения  на 1 198 лица за сумата от 539 648 лв.  \r\n   \r\nАнна ЛОЗАНОВА", "date": "2019.10.31", "title": "3 457 безплатни едногодишни винетки за деветмесечието  са раздадени в област Видин"}
{"url": "http://www.focus-news.net/news/2019/10/31/2714796/sport-levski-pobedi-s-20-dunav-ruse-v-domakinski-mach-ot-14-ti-krag-na-balgarskata-efbet-liga.html", "text": "Футбол: Левски победи с 2:0 Дунав Русе в домакински мач от 14-ти кръг на българската „Ефбет“ лига. Домакините поведоха в резултата след автогол на вратаря Благой Макенджиев, а осем минути по-късно Холмар Ейолфсон отбеляза за 2:0. След тази победа Левски остава на трета позиция с 32 точки, колкото има и втория Локомотив Пловдив. Дунав Русе се намира на десета позиция с 13 точки.", "date": "2019.10.31", "title": "Спорт: Левски победи с 2:0 Дунав Русе в домакински мач от 14-ти кръг на българската „Ефбет“ лига"}
{"url": "http://www.focus-news.net/news/2019/10/31/2714799/falstart-na-zasedanieto-na-vremennata-anketna-komisiya-za-bnr-obzor.html", "text": "Временната комисия за БНР бе насрочена за 14.30 ч. в четвъртък, но до заседание не се стигна. Причината за това бе липсата на кворум. Председателят на комисията Тома Биков първоначално отложи началото на заседанието с 15 минути, но кворум не беше събран и по-късно. На заседанието трябваше да бъдат изслушани представители на СЕМ и КРС. Пред журналисти  Тома Биков  заяви, че разговорът за БНР би могъл да се разшири до това доколко настоящото законодателство е адекватно на средата. Той отчете, че парламентът има правомощия да прави законодателство. „Разбира се, разговорът би могъл да се разшири и повече за това, доколко настоящото законодателство е адекватно на средата. То е много остаряло. Нашата комисия има съвсем конкретни цели“, уточни още Биков. Той изрази надежда да има заседание другата или по-другата седмица. „Ние се съобразяваме с Комисията по култура, която заседава в тази зала“, допълни още Биков. „Очаквах да чуем изложение за техните действия в рамките на казуса, който се създаде с БНР. Лично аз бих ги попитал на следващо заседание доколко законовата рамка е била проблем в този случай. Ако има такива проблеми, да кажат мнението си, за да можем да направим изводите си като членове на законодателната власт“, допълни още Биков. Според него едва ли законът е основният проблем в случая с БНР, но е важно доколко той има отношение в казуса. От своя страна  председателят н Съвета за електронни медии София Владимирова  коментира, че тази година СЕМ е изпаднал в много казуси, които не са разписани в законодателството. „Законодателството, по което ние работим е законодателство от 20 години“, заяви Владимирова. Председателят на СЕМ заяви, че никой не си е представял, че в законодателството може да се разпише, че сигналът на „Хоризонт“ не може да бъде спрян. „Или например това, което се случи в „Референдум“, допълни още София Владимирова. Тя заяви, че СЕМ е на разположение, когато Временната анкетна комисия прецени. „СЕМ подходи професионално и съвестно в този казус“, отчете още Владимирова. Владимирова допълни, че мониторинга на националното радио ще бъде направен след края на кампанията, както и че отстраненият директор Светослав Костов е обжалвал решението на медийния регулатор. \r\nДеница КИТАНОВА", "date": "2019.10.31", "title": "Фалстарт на заседанието на Временната анкетна комисия за БНР (ОБЗОР)"}
{"url": "http://www.focus-news.net/news/2019/10/31/2714803/v-kyustendil-se-provezhda-evropeyska-sedmitsa-na-profesionalnite-umeniya.html", "text": "В Кюстендил се провежда Европейска седмица на професионалните умения. Това съобщиха за  Радио „Фокус” – Кюстендил  от Регионално управление на образованието – Кюстендил. Това е мотото на дните на отворените врати при работодатели и в професионалните гимназии на регионално ниво. По време на седмицата на професионалните умения в България в област Кюстендил са организирани на училищно ниво по график разнообразни  дейности. Освен посещения в учебните заведения и представяне на изучаваните специалности, се провеждат състезания, химични опити, викторини, демонстрации по приготвяне на кулинарни изделия, конкурси за фотоколажи и други.  \r\nВенцеслав ИЛЧЕВ", "date": "2019.10.31", "title": "В Кюстендил се провежда Европейска седмица на професионалните умения"}
{"url": "http://www.focus-news.net/news/2019/10/31/2714798/georgi-dimov-bivsh-generalen-konsul-na-balgariya-v-odrin-turtsiya-iznasya-na-iztok-religiozen-fanatizam-a-na-zapad-bezhanski-problem.html", "text": "Турция изнася на изток религиозен фанатизъм, а на запад – бежански проблем. Това каза за обзорното предаване  „Това е България“  на  Радио „Фокус“  Георги Димов, бивш генерален консул на България в Одрин във връзка със сблъсъците между сирийската и турската армия в северната част на Сирия. Той добави, че Турция е затънала в блатото Сирия с трите военни операции, както и че на турска територия има близо 5 милиона сирийци, които, в по-голямата си  част, нямат намерение за връщане обратно. По този начин проблемите на Близкия изток са изнесени на европейските граници, каза още той, като обърна внимание на твърдения от обкръжението на турския президент Ердоган, че Турция приютява близо 7 милиона и половина сирийци. „Казахме, че са 5 милиона, а въпросителната е: къде са останалите 2.5 милиона. Те са в района, западно от р. Ефрат, където присъства Русия и сирийската армия, и където ще се проведе най-голямата операция срещу джихадистите - там е тяхната последна крепост. Още от сега Анкара си прави сметките да привлече точно тези 2.5 милиона сирийци и това да им бъде контрапункт срещу сегашното население на Сирия, което, по някои данни, е 11 милиона. Това доказва и показва изначалния замисъл на Анкара да смени сегашния режим в Дамаск и на негово място да бъде монтиран марионетен режим на „Мюсюлманското братство“, обясни бившият консул. Георги Димов поясни, че ролята на Русия е да възпира все по-агресивното поведение на Анкара срещу властта в Дамаск, както и сблъсъка между двете армии. След трите военни турски операции, на 10 хил. кв. км. сирийска земя е стъпил турският ботуш и е трудно да си представим, че сирийската и турската армия ще си козируват заедно, обобщи той.  \r\nЦоня СЪБЧЕВА", "date": "2019.10.31", "title": "Георги Димов, бивш генерален консул на България в Одрин: Турция изнася на изток религиозен фанатизъм, а на запад – бежански проблем"}
{"url": "http://www.focus-news.net/news/2019/10/31/2714802/benyamin-netanyahu-lipsata-na-otvetni-deystviya-sreshtu-iran-mu-davat-smelost.html", "text": "Премиерът на Израел Бенямин Нетаняху заяви, че Иран става все по-смел в своите действия, понеже срещу неговите атаки в Близкия изток, приписвани на „Ислямска държава“, липсва ответна реакция, пише вестник  The Times of Israel . \r\nВ свое изявление пред завършващите офицерски курсове в Израелските отбранителни сили, Нетаняху предупреди за увеличаващата се заплаха от Иран и неговите регионални съюзници, които според премиера увеличават арсенала си.  \r\n„Регионът около нас е турбулентен и бурен. Заплахите изскачат от всеки ъгъл – в Сирия, в Ливан, Ивицата Газа и също в Ирак, в Йемен и директно в Иран. Иранските и проиранските сили работят постоянно, за да се въоръжават“, заяви той.  \r\nНетаняху, който изпълнява и длъжността министър на отбраната на Израел, заяви, че страната му ще отговори ясно и силно на всеки опит тя да бъде нападната.  \r\n„Ние сме готови за заплахите и няма да се колебаем да нанесем здрав удар върху всеки, който се опитва да ни нарани. Смелостта на Иран в региона се увеличава и дори става по-голяма, с оглед на липсата на отговор“, заяви Нетаняху.  \r\n„Но Израел няма да обърне другата буза. Който се огъне пред агресията (…) ще плати висока цена“, добави премиерът.  \r\nТой все пак не уточни за чия липса на отговор говори точно, но коментарите му идват след сериите от атаки върху цели в Персийския залив, принадлежащи на САЩ и техните съюзници.  \r\nПрез юни 2019 г. президентът на САЩ Доналд Тръмп отмени ответна атака на военновъздушните сили на Пентагона върху Иран. Това се случи след като Техеран свали американски дрон, който според близкоизточната страна е навлязъл във въздушното пространство на Иран.  \r\nПрез септември 2019 г. бяха извършени атаки върху петролната инфраструктура на Саудитска Арабия, които сериозно намалиха капацитета за производство на преработен петрол на Рияд.  \r\nТогава отговорност за тази атака поеха подкрепяните от Техеран йеменски бунтовници, макар че Израел и други страни обвиниха директно Иран за ударите. След тях също нямаше ответни действия.  \r\nНетаняху, който според израелското издание е оформил близки връзки с Тръмп, не коментира публично липсата на отговор от страна на САЩ и Саудитска Арабия, но изказванията му в последно време целят да подчертаят, че Израел сам може да се защитава, ако е нужно.  \r\nПо-рано ръководителят на израелските военновъздушни сили предупреди, че страната е заплашена от ирански удари, в отговор на редовните израелски атаки срещу съюзническите групи на Техеран в региона.  \r\nТел Авив твърди, че атаките се извършват с оглед на опасността съюзните на Иран групировки да придобият оръжия, с които противовъздушната отбрана на страната не би могла да се справи и които могат да бъдат използвани срещу Израел.   \r\n \r\n Теодор Пенев", "date": "2019.10.31", "title": "Бенямин Нетаняху: Липсата на ответни действия срещу Иран му дават смелост"}
{"url": "http://www.focus-news.net/news/2019/10/31/2714801/vav-varna-shte-se-sastoi-obshtogradsko-poklonenie-i-praznichen-kontsert-za-denya-na-narodnite-buditeli.html", "text": "Варна ще отбележи 1-ви ноември – Деня на народните будители, предаде репортер на  Радио „Фокус“ – Варна  . От 10 ч. на паметника на отец Паисий в Морската градина ще се проведе общоградско поклонение пред живота и делото на народните будители, благодарствен молебен и полагане на венци и цветя с военен ритуал. От 11.30 ч. в Градска художествена галерия „Борис Георгиев“, започва беседа „На този ден, роден във Варна. Борис Георгиев от Варна и Индия - мост между две цивилизации на духа“, по повод 20-годишнината от именуването на Градската галерия с името на известния български художник.  От 19 ч. в зала „Конгресна” в Двореца на културата и спорта започва празничен фолклорен концерт „Будителите”, с участието на над 1000 души. Във фолклорен спектакъл участват фолклорните ансамбли „Варна” при НЧ „Христо Ботев 1928”, „Гергана”, „Одесос” при ОД на МВР-Варна, „Българче” при ОДК-Варна, ансамбъла към ВСУ „Черноризец Храбър”, детски танцов ансамбъл при ОУ,,Патриарх Евтимий“, при СУ „Елин Пелин”, при СУ за ХНИ „Константин Преславски”, фолклорен блок при Народно читалище ,,Просвета 1927”, гайдарски оркестър ,,Диньо Маринов“ при читалище ,,Васил Левски 1945”, гайдарски оркестър при НУИ ,,Добри Христов”, танцов състав ,,Шарена гайда”, женски народен хор ,,Цветница‘‘ при читалище ,,Асен Златаров 1946”, народната певица Кичка Христова и със специалното участие на Славка Калчева. \r\nДесислава ВАСИЛЕВА", "date": "2019.10.31", "title": "Във Варна ще се състои общоградско поклонение и празничен концерт за Деня на народните будители"}
{"url": "http://www.focus-news.net/news/2019/10/31/2714804/146-ofitseri-i-160-tsivilni-studenti-se-diplomiraha-vav-voenna-akademiya-g-s-rakovski-obzor.html", "text": "Дипломи получиха слушатели и студенти, обучавали се в различните магистърски програми от професионално направление „Военно дело” на факултет „Командно-щабен” и „Национална сигурност” на факултет „Национална сигурност и отбрана“. Голяма част от тях бяха част от випуск „Княз Александър “ – II смяна. Събитието започна с посрещане на знамето на Военна академия \"Г.С. Раковски\". Прозвуча и химнът на Република България. На тържественото завършване на випуска присъства президентът Румен Радев, началникът на отбраната ген. Андрей Боцев и други. Държавният глава прие почетния караул по повод завършването на випуск Княз Александър I“ – II смяна на Военна академия \"Г.С. Раковски“. В тържествения ритуал участваха началникът на Академията ген. Груди Ангелов и академичното ръководство на първото висше военно училище, както и  гвардейският духов оркестър. „Дипломата от Военна академия е знак за качество, знания и умения и отваря врата към най-високите етажи в държавната власт и военната йерархия“,  каза  началникът на Военна академия „Г. С. Раковски“ ген. Груди Ангелов . Той посъветва випускниците да помнят, че авторитетът на Военна академия зависи и от успеха на тяхната професионална реализация. \r\n Президентът Румен Радев  отчете, че на випускниците на Военна академия се налага не само да въведат новите въоръжени системи, а да покажат, че модернизацията на армията не е еднократен акт. Той обърна внимание, че разходите за отбрана непрекъснато ще растат.  „За мен е огромно удоволствие да ви поздравя с успешното завършване и дипломиране на випуск „Княз Александър Първи“ във Военна академия „Г. С. Раковски“. Днес е вашият ден. Денят, който сте очаквали с нетърпение и вълнение. Денят, в който материализирате вашите усилия, всеотдайност, упоритост и амбиции. Днес вие прекрачвате в следващия важен етап от вашето кариерно развитие. Убеден съм, че напълно осъзнавате огромните предизвикателства по пътя пред вас и то в динамиката на геополитическите процеси и комплексните заплахи“, заяви Радев. „Тази обстановка, отстояването на националните и съюзните интереси е все по-трудна и все по-отговорна задача. Тя изисква високоподготвени специалисти, командири и лидери с широк спектър от съвременни знания и умения. С критично и творческо мислене, с високи нравствени качества и с отвореност към света и ясна визия за бъдещето. На вашето поколение офицери, които днес завършват се пада честта и отговорността не само да приемете и въведете на въоръжения новите въоръжени системи на видовете въоръжени сили, за които се изразходват огромни средства, вие трябва да покажете, че модернизацията на Българската армия не е еднократен акт, а сложен, дълбок, всеобхватен процес на трансформация. За нея вие ще трябва да разработите и внедрите нова нормативна база“, заяви Радев. \r\nДеница КИТАНОВА", "date": "2019.10.31", "title": "146 офицери и 160 цивилни студенти се дипломираха във Военна академия „Г. С. Раковски“ (ОБЗОР)"}
{"url": "http://www.focus-news.net/news/2019/10/31/2714805/reuters-islyamska-darzhava-se-zareche-da-otmasti-na-sasht-za-ubiystvoto-na-abu-bakr-al-bagdadi.html", "text": "След като потвърди, че лидерът й е бил убит в акция на американските спецчасти, терористичната групировка „Ислямска дръжава“ се зарече, че ще отмъсти на Вашингтон, предава  Reuters . \r\nГоворител на групировката предупреди за предстоящото „отмъщение“ за убийството на Багдади срещу САЩ в същото съобщение, в което потвърди за смъртта му и оповести името на неговият наследник.  \r\n \r\n Теодор Пенев", "date": "2019.10.31", "title": "Reuters: „Ислямска държава“ се зарече да отмъсти на САЩ за убийството на Абу Бакр ал-Багдади"}
{"url": "http://www.focus-news.net/news/2019/10/31/2714808/sport-balgariya-popadna-v-grupa-sas-sarbiya-i-frantsiya-v-kvalifikatsiite-za-olimpiyskite-igri-v-tokio.html", "text": "Волейбол: България попадна в група със Сърбия и Франция в квалификациите за олимпийските игри в Токио. Това стана ясно, след като Волейболната федерация на Германия потвърди днес разпределението на групите. Според нея, българският национален отбор по волейбол ще участва в група В, в която ще се изправи срещу Сърбия, Франция и Холандия.", "date": "2019.10.31", "title": "Спорт: България попадна в група със Сърбия и Франция в квалификациите за олимпийските игри в Токио"}
{"url": "http://www.focus-news.net/news/2019/10/31/2714806/dokumentalna-izlozhba-za-levski-na-natsionalen-muzey-vasil-levski-grad-karlovo-gostuva-vav-vidin-po-povod-denya-na-narodnite-buditeli.html", "text": "Документална изложба за Левски  на Национален музей „Васил Левски”, град Карлово гостува във Видин по повод Деня на народните будители, съобщиха за  Радио „Фокус“ – Видин  организаторите на изложбата. Тя е подредена в Регионалната библиотека „Михалаки Георгиев“ .В експозицията са включени 20 платна, които представят важни моменти от живота на Апостола. Акцент са седемте известни негови фотографии, снимки на негови близки, на родното Карлово и на други селища, свързани с революционната му дейност. Показани са също факсимилета на негови писма, документи на създадената от Левски революционна организация и др.Посетителите имат възможност да видят и репродукции на едни от най-популярните произведения на изобразителното изкуство и монументални паметници, посветени на Васил Левски. Желаещите могат да разгледат експозицията в залата за изяви на Регионалната библиотека до 15 ноември", "date": "2019.10.31", "title": "Документална изложба за Левски  на Национален музей „Васил Левски”, град Карлово гостува във Видин по повод Деня на народните будители"}
{"url": "http://www.focus-news.net/news/2019/10/31/2714807/antoaneta-stoyanova-regionalna-direktsiya-po-gorite-v-gorskite-stopanstva-na-teritoriyata-na-rdg-kardzhali-se-obuchavat-gorski-pedagozi-na-i-i-ii-nivo.html", "text": "В горските стопанства в Южно-централно държавно предприятие сe организират периодично курсове и обучават на първо на второ ниво горски педагози, каза за   Радио „Фокус”   инж. Антоанета Стоянова, заместник директор на РДГ–Кърджали. Това са служители от Държавно ловно стопанство „Женда“, Държавно горско стопанство-Кирково, Държавно горско стопанство-Момчилград, Държавно горско стопанство-Крумовград и в Ардино. „Специалистите се обучават за работа с децата, популяризират нашата професия. По достъпен начин им обясняват всичко, което е свързано с природата. Те работят с децата не само в рамките на седмица на гората, но и през цялата година“, поясни Антоанета Стоянова и допълни, че уроците, които са разработени специално за деца, обясняват на подрастващите на какво да обръщат внимание, когато отиват в гората - какво и как да се наблюдава. „За всичко, което е свързано с гората - от семето, до поникването на дървото и до сечта, за околните среда - какво ни дава слънцето, водата, на популярен език се обяснява на децата за необходимостта да се грижим за природата. По много интересен начин, достъпен за децата, се поднася тази информация“.  Зам.-директорката на РДГ-Кърджали е участвала в Национална среща на горски педагози по повод 110 годишнината на съюза на лесовъдите. „Навсякъде има такива служители, които са обучени и са минали такъв обучителен курс. На тази национална среща присъстваха представители на горските стопанства, които са минали първо и второ ниво на обучение“. Сравнително малко горски педагози са завършили последното трето ниво „Мастър клас“. По време на инициативите „Лесовъд за един ден“, „Растем заедно с нашата гора“ и „Горска педагогика“ до момента са проведени занимания с над 2000 деца, а в цялата страна 10 000.деца са обхванати в занятия от горски педагози. През тази година те са разработили нови уроци, свързани с опазване на горите от пожари, оцеляване в гората и по съвместните занимания с регионалните дирекции по горите. \r\nДарина ДЕЕНИЧИНА", "date": "2019.10.31", "title": "Антоанета Стоянова, Регионална дирекция по горите: В горските стопанства на територията на РДГ-Кърджали се обучават горски педагози на I и II ниво"}
{"url": "http://www.focus-news.net/news/2019/10/31/2714771/v-oblast-kardzhali-prez-minaliya-esenno-zimen-sezon-nyama-zaginali-na-patya.html", "text": "На територията на област Кърджали през миналия есенно-зимен сезон няма загинали на пътя, като от 15.11.2018 г. до 01.03.2019 г. са настъпили 34 тежки ПТП /ТПТП/, при са ранени 50 участници в движението по пътищата, съобщиха от   ОДМВР-Кърджали  . В този период са пострадали две деца – едното като пешеходец, другото като пътник. За същия сезон на предходната година ранените деца са били 10. През зимата 2018 - 2019 г. при ПТП са ранени 5-има участници в движението по пътищата над 64 години. В сравнение със същия период на 2017- 2018 г. броят на загиналите е намалял с 2-ма, а на ранените - със 17.Спрямо същия период на 2017 - 2018 г. тежките ПТП са по-малко с 3, загиналите са по-малко с 2-ма, а ранените - по-малко с 3-ма. Най-много - 18 на брой, са ПТП в Кърджали с 32-ма ранени, следват Черноочене с 5 ПТП и 5-има ранени, Джебел с 4 ПТП и 3-ма ранени. Намаление в броя на ПТП е регистрирано в три общини: Кърджали, Момчилград и Ардино.  Запазване в броя на ПТП се отчита в две общини: Черноочене и Кирково. Ръст в броя на ПТП има в две общини: Джебел и Крумовград. Ранените при ПТП са най-малко на територията на следните общини: Ардино е без ранени, Момчилград и Кирково са с по 2-ма ранени. Увеличение в броя на ранените има в общините Кърджали, Крумовград и Джебел, съответно с 4, с 3 и с 1 брой. Разпределението на ПТП по вид за периода се свежда до три основни структуроопределящи групи, към които се отнасят 58.82% (20) от настъпилите 34 ПТП. 11 от тях са с блъснати пешеходци, 6 тежки ПТП са от вида – сблъскване странично между МПС с 19 ранени, при 3 е имало блъскане в скат с 3-ма ранени.  \r\nНай-често допусканите от водачите нарушения продължават да са несъобразената скорост, неправилните маневри и отнемането на предимство, при които са настъпили общо 24 ТПТП (73% от всички 34 ПТП, настъпили поради нарушения на водачите). Няма загинали поради тези три вида нарушения, а ранените са 43 или 86% от общия брой 50 ранени. Поради несъобразена скорост са настъпили най-много ПТП - 15 (45% от всички 33 ПТП поради нарушения на водачите) без загинали и с най-много ранени - 19 (38,7% от всички 49 ранени поради нарушения на водачите). Несъобразената скорост се проявява предимно по отношение на пътните условия. През разглеждания период поради неправилни маневри на водачите са настъпили 6 произшествия (18,8% от всички 33 ПТП поради нарушения на водачите) без загинали и 6-има ранени (12% от 49 ранени поради нарушения на водачите). Тежките ПТП, настъпили поради отнемане на предимство, включително и това на пешеходци, са 6 (18.8% от 33 ТПТП поради нарушения на водачите) без загинали и 16 ранени (32.7% от 49 ранени поради нарушения на водачите).  Поради управление на МПС след употреба на алкохол и наркотични вещества или техни аналози е настъпило 1 ПТП без загинали,  с ранен 1 участник в движението по пътищата. \r\nВ населените места през отчетния период на 2019 г. при 20 ПТП (58.8% от всички 34 ПТП) няма загинали и са ранени 32-ма (64% от всички 50 ранени) участници в движението по пътищата. В градовете броят на ПТП е 16 (77% от 20 ПТП в населени места) без загинали  и 27 ранени (84.3% от 32-ма ранени в населени места). В селата са настъпили 4 (20% от 20 ПТП в населени места) ПТП без загинали и 4-ма ранени (12.5% от 32-ма ранени в населени места). Настъпилите в градовете ТПТП са четири пъти повече от тези в селата, а ранените - близо 7 пъти повече. Разпределението на ПТП по клас на пътя извън населените места е следното: на първокласни и третокласни пътища тежките ПТП са по 5 броя с по 5-има ранени, на второкласни пътища – 3 броя с 5-има ранени и на общински път – 1 тежко ПТП с 3-ма ранени.", "date": "2019.10.31", "title": "В област Кърджали през миналия есенно-зимен сезон няма загинали на пътя"}
{"url": "http://www.focus-news.net/news/2019/10/31/2714809/publichna-sreshta-pod-nadslov-gabrovo-sreshtu-narkotitsite-shte-se-provede-v-grada.html", "text": "Публична среща под надслов „Габрово срещу наркотиците“ ще се проведе в града. Инициативата е част от националната кампания „Заедно срещу наркотиците“, а нейни организатори са Областна дирекция на МВР, Общински съвет по наркотични вещества към Община Габрово и Регионално управление на образованието. Това съобщават за  Радио „Фокус“ – Велико Търново  от местната администрация. Гост – лекторът в столицата на хумора и сатирата ще е инспектор Петьо Петков от сектор „Наркотици“ при СДВР – София. Всички граждани, които желаят да получат достоверна информация за новите видове наркотични вещества и тяхното негативно въздействие върху организма, са добре дошли, уточняват от местната полиция. От там уверяват и, че срещата ще бъде особено полезна за родители на тийнейджъри, които освен информация за най-разпространените сред младежите психоактивни вещества ще получат и компетентни съвети как да предпазят децата си от опасностите, които крие тяхната употреба. Проявата ще се състои на 6 ноември от 18.00 часа, в залата на Националния музей на образованието. „Проблемът с наркотиците става все по-широко разпространен. През последните години се произвеждат нови наркотични субстанции, които засилват психоактивните ефекти на познатите до сега вещества и последствията върху организма могат да бъдат непредсказуеми. Наркопазарът е особено агресивен и то основно в две направления – по отношение на политиката за легализиране на канабиса и по отношение на т.нар. дизайнерски наркотици, създадени за да се избегнат съществуващия контрол и законодателства. Тези наркотици се рекламират като безопасни заместители на нелегалните дроги, а всъщност са дори по-опасни и от тях. Липсата на достоверна информация, може да Ви попречи да разпознаете своевременно проблема и да потърсите компетентна помощ! Защото спокойствието, че „това не може да се случи на моето дете” може да изиграе лоша шега...„това” може да се случи на всяко дете!Информацията, която ще получите на срещата е особено важна, за да може да прецените рисковете, на които са изложени вашите деца“, казват още организаторите. \r\nРени АТАНАСОВА", "date": "2019.10.31", "title": "Публична среща под надслов „Габрово срещу наркотиците“ ще се проведе в града"}
{"url": "http://www.focus-news.net/news/2019/10/31/2714811/spad-v-katastrofite-prez-zimata-na-teritoriyata-na-velikotarnovska-oblast-otchitat-ot-patna-politsiya.html", "text": "С 61 по-малко катастрофи са регистрирани през зимния сезон на 2018-та година, спрямо 2017-та. Това обобщи за  Радио „Фокус“ – Велико Търново  Пенчо Христов, от Пътна полиция - Велико Търново. Той уточни, че за периода от 1 ноември 2018 до 31 март 2019 година на територията на Великотърновска област са настъпили 494 произшествия. 70 от тях са били тежки. Ранените са 109, но за щастие няма загинали. „В тези катастрофи най-много от пострадалите водачи – 44, следват ранените пътници – 43 и на последно място пострадали пешеходци – 22“, допълни Пенчо Христов. Той поясни и, че за същия период - от 1 ноември 2017 до 31 март 2018, са настъпили 555, от които 95 тежки с петима загинали и 106 ранени.  \r\nЛуиза ТРАНЧЕВА", "date": "2019.10.31", "title": "Спад в катастрофите през зимата на територията на Великотърновска област отчитат от Пътна полиция"}
{"url": "http://www.focus-news.net/news/2019/10/31/2714813/blizo-370-lv-za-mladata-stanimira-nitsova-sabra-blagotvoritelen-kontsert-v-svishtov.html", "text": "Близо 370 лв. за младата Станимира Ницова събра благотворителен концерт в Свищов. Проявата бе организира от Школата по изкуства при Първо българско читалище и ХГ „Николай Павлович“ , припомнят за  Радио „Фокус“ – Велико Търново  от Община Свищов. Средствата, в размер на 368 лв., бяха дарени на свищовлийката Станимира Ницова, която се лекува от тежко онкологично заболяване. Инициативата бе част от културната програма на местната администрация по повод Деня на народните будители и се организира съвместно от ХГ „Николай Павлович“ и ПБНЧ Еленка и Кирил Д. Аврамови – 1856“. В благотворителния концерт участваха преподавателите Бисера Друмева – пиано, Боряна Петкова – пиано и Ангел Колев – китара, и техните възпитаници.  Анита Заранкова, организатор „Изложбена зала“ към Художествената галерия, представи младите таланти: Александрина Александрова, Михаил Флавианов, Александър Киров и Борислава Божинова, които по изпълниха произведения на Хенри Манчини, Лудвиг ван Бетховен, Юрума и Фредерик Шопен. На благотворителното събитие присъстваха родители, жители на Свищов и представители на културните институции, сред които беше и новоизбраният за втори мандат кмет на община Свищов Генчо Генчев. \r\nЛуиза ТРАНЧЕВА", "date": "2019.10.31", "title": "Близо 370 лв. за младата Станимира Ницова събра благотворителен концерт в Свищов"}
{"url": "http://www.focus-news.net/news/2019/10/31/2714812/kommersanta-postroyavaneto-na-severen-potok-2-shte-zasili-pozitsiite-na-rusiya-i-shte-otslabi-evropa-smyata-zelenski.html", "text": "Президентът на Украйна Владимир Зеленски коментира решението на Дания да позволи изграждането на \"Северен поток-2\" на своята територия и заяви, че според него това ще засили позициите на Русия и ще отслаби Европа, пише московското издание  ”Коммерсантъ“ . \r\n„Това не е само въпрос за енергийната сигурност (…) Това е геополитически въпрос. Затова ще ви кажа откровено, че това укрепва Русия и отслабва Европа“, каза той по време на брифинг с генералния секретар на НАТО Йенс Столтенберг. \r\nСпоред Зеленски, той и правителството са били готови за такова развитие. \r\nВладимир Зеленски заяви още, че Украйна е готова да ускори подготовката за присъединяване към НАТО. \r\nПо-рано Датската енергийна агенция, разреши изграждането на газопровод в икономическата зона на страната. Процесът на разрешаването на строежа продължава от април 2017 г. Изграждането на газопровод в този участък ще отнеме около пет седмици, според ескперти.  \r\n \r\n Теодор Пенев", "date": "2019.10.31", "title": "„Коммерсантъ“: Построяването на „Северен Поток-2“ ще засили позициите на Русия и ще отслаби Европа, смята Зеленски"}
{"url": "http://www.focus-news.net/news/2019/10/31/2714816/dvama-dushi-sa-tezhko-postradali-pri-katastrofa-v-kv-lyulin.html", "text": "Двама души са тежко пострадали при катастрофа в кв. Люлин. Това съобщи за  Агенция „Фокус“  говорителят на Центъра за спешна медицинска помощ в София Катя Сунгарска. „Сигналът за инцидентът е в 19:51 часа тази вечер. Изпратена е линейка 6 минути по-късно. Мястото на инцидентът е ъгълът на Петър Драклиев и  бул. „Царица Йоанна в квартал Люлин. Двама души са пострадали - мъж на 42 години, по първоначални данни той е бил шофьор, и жена на 27 години. Двамата са с гръдни травми и наранявания в гръдният кош и са приети в УМБАЛСМ „Н. И. Пирогов“, коментира още Сунгарска. \r\n                         Бояна МАРКОВА", "date": "2019.10.31", "title": "Двама души са тежко пострадали при катастрофа в кв. Люлин"}
{"url": "http://www.focus-news.net/news/2019/10/31/2714800/reuters-donald-tramp-zayavi-che-dzheremi-korbin-mozhe-da-nanese-mnogo-shteti-na-velikobritaniya-ako-stane-premier.html", "text": "Президентът на САЩ Доналд Тръмп заяви, че ако опозиционният лидер и ръководител на Лейбъристката партия Джереми Корбин спечели изборите във Великобритания и стане премиер, това би било „много лошо“ за страната, предава  Reuters . \r\n„Корбин би бил толкова лош за вашата страна. (…) Той би ви завел на толкова лоши места“, заяви президентът в интервю пред  LBC Radio , проведено от лидера на „Партия Брекзит“ Найджъл Фараж.  \r\nВеликобритания ще проведе предсрочни избори на 12 декември, което според настоящия министър-председател Борис Джонсън е шанс за страната да излезе от задънената улица по отношение на Брекзит. Неговото изпълнение се бави вече три години, след като референдума във Великобритания показа желанието на нейните граждани да напуснат Европейския съюз.  \r\nТръмп от друга страна похвали Джонсън за това, че се опитва усилено да осъществи Брекзит.  \r\n„Той е готов да направи това, което никой друг не би направил“, заяви Тръмп.  \r\n„Той е фантастичен човек и смятам, че е точният (премиер) за тези времена. И знам, че ти (Фараж) и той можете да направите нещо прекрасно.“, добави президентът.  \r\nСпоред него САЩ може и да не успеят да постигнат търговска сделка с Лондон след Брекзит. \r\n„Ние искаме да търгуваме с Великбритания и те искат да търгуват с нас“.  \r\n„И ако трябва да съм честен с теб, тази сделка, според определени аспекти в нея, (…) не е възможна. Не можем да направим търговска сделка с Великобритания“, заяви президентът.  \r\n \r\n Теодор Пенев", "date": "2019.10.31", "title": "Reuters: Доналд Тръмп заяви, че Джереми Корбин може да нанесе много щети на Великобритания, ако стане премиер"}
{"url": "http://www.focus-news.net/news/2019/10/31/2714810/ria-novosti-gartsiya-se-zastapva-za-sahranenie-na-tselostta-na-siriya-i-politichesko-reshenie-na-konflikta-v-regiona.html", "text": "Гърция счита за абсолютно необходимо да се запази териториалната цялост на Сирия и да се търси политическо решение на конфликта в страната, заяви гръцкият външен министър Никос Дендиас в края на срещата си с израелския си колега Израел Кац, предава  РИА Новости . \r\nТой заяви, че по време на преговорите с \"приятелски Израел\" са дискутирани събитията в региона, по-специално в Сирия и Близкия изток. \r\n„Що се отнася до Сирия, запазването на териториалната цялост на страната и търсенето на политическо решение в Сирия остават абсолютно необходими. Гърция подкрепя в това отношение усилията на специалния пратеник (за Сирия) на генералния секретар на ООН Гейр Педерсен\", заяви Дендиас. \r\n\"Също така обсъдихме с моя колега агресивното поведение на Турция в широкия регион, както в Егейско море, така и в Източното Средиземноморие и в Сирия. Поведение, което подкопава стабилността и мира. Наблегнахме на необходимостта от спазване на международното право като основа за мирно съвместно съществуване на държавите и просперитетът на всички страни в региона\", каза още Дендиас. \r\nСпоред него министрите са подчертали общия си интерес към сътрудничеството в областта на енергетиката и разработването на находища на природен газ в Източното Средиземноморие и в други райони, например на юг от Крит. \r\nТой каза, че Гърция и Израел приветстват по-нататъшното укрепване на сътрудничеството в областта на отбраната, което е добре установено и постоянно се актуализира благодарение на честите учения. \r\n\"По-рано началникът на Генералния щаб на националната отбрана направи много успешно посещение в Израел. Четири гръцки (изтребителя) Ф-16 са в Израел за съвместни учения\", каза Дендиас. \r\nСпоред него голямо значение за развитието на гръко-израелските отношения играе приятелството на двете страни със САЩ.  \r\nМинистърът заяви, че по време на разговорите е потвърден общият интерес за развитие на сътрудничество в много други области, по-специално в областта на инвестициите, иновациите, развитието на технологиите, туризма и търговията. \r\n \r\n \r\n \r\n \r\n Теодор Пенев", "date": "2019.10.31", "title": "РИА Новости: Гърция се застъпва за съхранение на целостта на Сирия и политическо решение на конфликта в региона"}
{"url": "http://www.focus-news.net/news/2019/10/31/2714817/sport-eybar-pobedi-vilyareal-v-domakinski-mach-ot-11-ti-krag-ot-ispanskata-primiera-division.html", "text": "Футбол: Ейбар победи Виляреал в домакински мач от 11-ти кръг от испанската Примиера Дивисион. Домакините поведоха през 62-ата минута след гол на Енрике Мартинез, но две минути преди края на редовното време Жерар Морено изравни. В продължението на мача Фабиан Орелана обаче вкара победно попадение за Ейбар. Така домакините се измъкнаха от зоната на изпадащите и вече се намират на 14-та позиция с 12 точки. Виляреал е седми със 17 точки в класирането в Испания.", "date": "2019.10.31", "title": "Спорт: Ейбар победи Виляреал в домакински мач от 11-ти кръг от испанската Примиера Дивисион"}
{"url": "http://www.focus-news.net/news/2019/10/31/2714814/tacc-oon-zayavi-che-kosovskata-politsiya-nyama-prichina-da-zadarzha-sluzhitelite-na-organizatsiyata.html", "text": "Служителите на ООН, задържани през май 2019 г. от косовската полиция, не са предприемали незаконни действия. Това обяви на заседание на Съвета за сигурност на ООН специалният представител на генералния секретар и ръководителят на мисията на организацията в Косово Захир Танин, предава  TACC . \r\nСред задържаните в полицейската акция беше и руснакът Михаил Краснощеков. \r\n\"Разследването не откри доказателства по обвиненията срещу двамата служители на мисията. Екипът на (разследването) потвърди, че двамата са били на работа по време на ареста. Те са били арестувани, въпреки че ясно са се идентифицираха като служители на ООН\", каза той, изчитайки на членовете на Съвета за сигурност официалните резултати от разследването. \r\nТанин също така заяви, че служителят на ООН Краснощеков е получил множество наранявания в резултат на необосновани действия от полицията на Косово. \r\n„Разследващият екип намери убедителни доказателства за непропорционалната употреба на сила от косовската полиция“, добави той. \r\n \r\n Теодор Пенев", "date": "2019.10.31", "title": "TACC: ООН заяви, че косовската полиция няма причина да задържа служителите на организацията"}
{"url": "http://www.focus-news.net/news/2019/10/31/2714815/gazeta-express-demokraticheskata-liga-na-kosovo-tvardi-che-novoto-pravitelstvo-v-stranata-mozhe-da-bade-formirano-do-noemvri.html", "text": "Координаторът на работната група на „Демократическата лига на Косово“ (ДЛК) Авдула Хоти заяви, че преговорите с  движение „Самоопределение“ за създаването на ново правителство ще завършат скоро, пише прищинското издание  Gazeta Express . \r\nПредсрочните избори в Косово се проведоха на 6 октомври и бяха спечелени от „Самоопределение“, след като премиерът Рамуш Харадинай подаде оставка. Това се случи  след като той беше призован от съда за военни престъпления в Хага. Той отказа да се яви в него като премиер на Косово и напусна поста си.  \r\nХоти заяви, че ДЛК са близо до постигане на споразумение за създаването на ново правителство с движението на Албин Курти и между двете партии скоро ще бъде достигнат консенсус за коалиционно управление.  \r\nТой не изключи възможността новото правителство да бъде създадено през ноември, но критикува Централната избирателна комисия за забавянето на окончателните резултати от изборите. \r\n„Безсмислено е ЦИК да има нужда от почти месец за да публикува финалните резултати от изборите“, подчерта Хоти.  \r\n \r\n Теодор Пенев", "date": "2019.10.31", "title": "Gazeta Express: „Демократическата лига на Косово“ твърди, че новото правителство в страната може да бъде формирано до ноември"}
