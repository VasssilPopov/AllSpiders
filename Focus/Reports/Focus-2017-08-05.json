{"url": "http://www.focus-news.net/news/2017/08/05/2422987/reuters-kitay-prizova-da-se-prekrati-razpolaganeto-v-yuzhna-koreya-na-amerikanskata-protivoraketna-sistema-thaad.html", "text": "Китай призова да се прекрати разполагането в Южна Корея на американската противоракетна система THAAD, предава Reuters.\r\nКитайският посланик в ООН Лиу Джей настоя противоракетната система и цялото оборудване свързано с нея, да се демонтират.\r\n„Разполагането на системата THAAD няма да доведе до разрешаване на проблема със севернокорейските ядрени и ракетни тестове“, заяви китайският посланик в ООН.\r\nТой призова Северна Корея, „да прекрати действията, които могат да ескалират напрежението“. Симеон Миланов", "date": "2017.08.05", "title": "Reuters: Китай призова да се прекрати разполагането в Южна Корея на американската противоракетна система THAAD"}
{"url": "http://www.focus-news.net/news/2017/08/05/2422955/reuters-kitayski-turisti-sa-arestuvani-v-germaniya-zaradi-otpravyaneto-na-hitleristki-pozdravi.html", "text": "Германската полиция е арестувала двама китайски туристи за извършване на забранения в страната хитлеристки поздрав с изпъната ръка презд сградата на германския парламент, предаде  Reuters.\r\nБерлинската полиция съобщава, че е задържала двамата мъже – на 36 и на 49 години, след като са били забелязани как изпъват ръце и се снимат взаимно. Според официално заявление на полицията те са обвинени в „използване на символи на забранени организации“ и са били освободени, след като са платили по 500 евро гаранция.\r\nВ Германия има строги закони срещу т.нар. „език на омразата“ и символите на нацисткия режим, управлявал страната между 1933 и 1945 г.  Виктор Турмаков", "date": "2017.08.05", "title": "Reuters: Китайски туристи са арестувани в Германия заради отправянето на хитлеристки поздрави"}
{"url": "http://www.focus-news.net/news/2017/08/05/2422957/irina-sahatchieva-zoopark-sofiya-tri-mladi-zhenski-lemura-sa-nay-novite-obitateli-na-sofiyskiya-zoopark.html", "text": "Три млади женски лемура са най-новите обитатели на Софийския зоопарк. Това каза в интервю за Агенция „Фокус“ Ирина Сахатчиева, експерт връзки с обществеността в Зоопарка в София.\r\nТя уточни, че животните идват от Зоопарка в Торино и са родени през 2015 и 2016 година. По информация на официалния сайт на Зоологическата градина това се случва по линия на международния зоопарков обмен. Имената на лемурите са Манди, Нойзи и Комба и посетителите вече могат да ги видят на територията на Зоологическата градина.\r\n„Вчера успешно ги събрахме с мъжкия и женския лемур, които имахме преди това – също млади животни. А това събиране на животните в група (защото лемурите не живеят сами) е голямо постижение. Предвиждаме да съберем и гибоните. Вчера също събрахме лъва Славчо с лъвиците и това събиране ще продължи, защото те се гледаха цяла година през решетка и сега Славчо има за компания ту едната лъвица, ту другата. И в най-скоро време ще можем да ги видим заедно във външните заграждения. Това нещо е дълъг и продължителен процес, който изисква наблюдение и внимание при всички животни“, каза Сахатчиева.\r\nЦветилена СИМЕОНОВА", "date": "2017.08.05", "title": "Ирина Сахатчиева, Зоопарк – София: Три млади женски лемура са най-новите обитатели на Софийския зоопарк"}
{"url": "http://www.focus-news.net/news/2017/08/05/2422958/nov-tip-narusheniya-na-plazhovete-tova-lyato-ot-ministerstvo-na-turizma-sa-bezkompromisni-proverkite-sa-vseki-den-obzor.html", "text": "Един от основните приоритети в работата на правителството са инвестициите в големи инфраструктурни проекти, свързани с опазването на околната среда. В резултат мога уверено да заявя, че почти всички селища по Българското Черноморие вече имат пречиствателни станции и са под постоянен контрол за нормално протичане на сезона. С тези думи министърът на туризма Николина Ангелкова приветства участниците в дискусията „За по-чист морски туризъм\", която се проведе в Бургас. Министърът огласи и последните данни за туризма в областта. За периода януари-май 2017 г. в категоризираните места за настаняване, за които НСИ е предоставил данни до момента, реализираните нощувки на чужденци в област Бургас са над 334 хил., което е ръст от 3% ръст спрямо същия период за 2016 г. \r\nМинистър Ангелкова коментира, че освен отчетения ръст при нощувките има и около 2% ръст при приходите от пренощувалите чуждестранни граждани в област Бургас, които за периода на първите пет месеца надхвърлят общо 20 млн. лв. По думите й всички тези ръстове могат да станат постоянен тренд не само ако завишим критериите за по-високо качество на туристическите услуги, за да привличаме платежоспособни туристи, но и ако прилагаме иновациите, новите и зелените технологии, за да намалим емисиите парникови газове. „Тази перспектива на практика означава да не изхвърляме отпадъци на плажа, в морето и навсякъде в природата и по този начин ще посрещаме повече чуждестранни туристи, а и българите ще са горди от чистата си страна и ще им е по-приятно да почиват в нея“, каза още тя. \r\n„Още в самото начало на юни с министъра на околната среда и водите Нено Димов и представители на РЗИ направихме съвместни проверки на пречиствателните станции по Черноморието“, заяви министърът. Тя допълни, че мобилните екипи на ведомствата следят всеки сигнал, като се вземат и проби от представителите на регионалните здравни инспекции, за да се гарантира чистота на морската вода. „В групите има и представители на общините, които проверяват дали временните обекти по плажовете са включени правилно в канализационната мрежа. Всички тези мерки са част от грижата за комфорта на туристите, но и за екоравновесието и чистотата на Черно море“, каза още министърът.\r\nВъв връзка с нарушенията по плажовете пред журналисти министър Ангелкова коментира, че тази година се натъкват на „иновативни“ нарушения, които се различават от миналата година. „Проверките ни съвместно с останалите компетентни и контролни органи показват, че нарушенията все пак намаляват“. Тя даде примери с морски плажове „Панорама“ и „Кабакум-централен“, където има избрани изпълнители, но те не влизат в правата си и плажовете трябва да се обявят за неохраняеми. Николина Ангелкова уточни, че от Министерството са сигнализирали за ситуацията до всички отговорни местни институции, както и прокуратурата.\r\nТя поясни, че на плаж „Панорама“ до Варна избраният наемател все още не сключва договора си за наем, но в момента си ползва плажа. На „Кабакум-централен“ досегашният наемател не отстъпва владение на обектите си по ивицата на избрания нов наемател, независимо от изпратените сигнали. На плаж „Обзор-мотела“ предишни наематели не дават на новия да встъпи в правата си, за което също е сигнализирана прокуратурата. \r\nМинистърът допълни също, че договорът за морски плаж „Село Лозенец“ ще бъде прекратен от 1 октомври. „Там няма да се строи заведение, което бе започнато от наемателя“, увери Николина Ангелкова. Тя подчерта, че като цяло нарушенията по другите плажове се отстраняват според предписанията на проверяващите и са свързани предимно с недостатъчно брой спасители.\r\nПо думите й отново има сигнали за нерегламентирано къмпингуване и ползване на електричество от съседни имоти за захранване на каравани и палатки при Корал. „Въпросът за регулирането на къмпингуването е изключително належащ“, акцентира министър Ангелкова. „През септември работната група от експерти трябва да излезе с предложения как да се регламентират къмпингуването и видовете къмнингуване, за да се включат тези текстове в ЗИД на Закона за туризма. Предлагаме това да става само в регламентирани места, като едновременно с промени в Закона за устройство на територията се регламентира по-лек разрешителен режим за създаване на къмпинги, за да отговорим на очакванията на туристите към този вид туризъм“, добави тя.", "date": "2017.08.05", "title": "Нов тип нарушения на плажовете това лято, от Министерство на туризма са безкомпромисни – проверките са всеки ден (ОБЗОР)"}
{"url": "http://www.focus-news.net/news/2017/08/05/2422959/tass-ruskiyat-vitsepremier-i-ministarat-na-otbranata-na-iran-sa-potvardili-kursa-za-zasilvane-na-satrudnichestvoto-v-otbranata.html", "text": "По време на срещата си в Техеран вицепремиерът на Русия Дмитрий Рогозин и министъра на отбраната на Иран Хосеин Дехган са потвърдили курса към засилване на отбранителното сътрудничество между двете държави и към скорошното сключване на двустранно споразумение в областта, предаде ТАСС.\r\nРогозин и Дехган са потвърдили курса на Москва и на Техеран към развитие на отношенията в сферата на отбраната и необходимостта да се ускори реализирането на споразуменията, постигнати между държавите.\r\nРогозин е в Техеран за участие в церемонията по инагуацията на президента на Иран Хасан Роухани.  Виктор Турмаков", "date": "2017.08.05", "title": "ТАСС: Руският вицепремиер и министърът на отбраната на Иран са потвърдили курса за засилване на сътрудничеството в отбраната"}
{"url": "http://www.focus-news.net/news/2017/08/05/2422960/pazardzhik-traditsionniyat-leten-sabor-v-kurorta-yundola-kray-velingrad-shte-se-provede-na-26-i-27-avgust.html", "text": "Традиционният летен събор в курорта Юндола край Велинград ще се проведе на 26 и 27 август, съобщи за Радио „Фокус“- Пазарджик Мехмед Местан, кмет на родопското село. Вече започна и самата подготовка за празника. „И тази година самодейни състави от цялата страна ще вземат участие в летния събор на Юндола. Отново ще има и народни борби, организирани от състезателите по борба Александър Томов и Венко Цинцаров. Предвидили сме и концерти на обичани народни изпълнители“, уточни Местан.  Съборът ще се проведе на двете големи поляни в близост до центъра на курорта. Хората, които дойдат на събора, освен възможността да се насладят на празничната програма, могат да си направят и излет в планината, както и до множеството забележителности в близост до курорта“, допълни Местан.\r\nАлбена ЖИЛЕКОВА", "date": "2017.08.05", "title": "Пазарджик: Традиционният летен събор в курорта Юндола край Велинград ще се проведе на 26 и 27 август"}
{"url": "http://www.focus-news.net/news/2017/08/05/2422961/stara-zagora-parvi-festival-na-vina-ot-mestni-sortove-grozde-shte-se-sastoi-v-ramkite-na-praznitsi-v-dolinata-na-trakiyskite-tsare.html", "text": "Първи Фестивал на вина от местни сортове грозде ще се състои в рамките на Празници в Долината на тракийските царе  каза за Радио „Фокус“ Димитър Кабаков, директор на Театър „Любомир Кабакчиев“. Фестивалът ще премине под надслова „Виното на траките” и ще представи вина от изцяло български сортове грозде като гъмза, димят, мавруд, мелнишки винени сортове, мискет, памид, руен. Организатори на събитието са Община Казанлък и Българската асоциация на сомелиерите. \r\nИзложението ще се осъществи в рамките на два дни – 25 и 26 август до Казанлъшката тракийска гробница в парк „Тюлбето”. Откриването на „Виното на траките“ е предвидено за 25 август от 18.30 часа, а на 26 август от 10.00 часа ще има дегустация на вина. Отличените вина ще станат ясни на 26 август от 19.00 часа.\r\nЗалите и трезорът на Исторически музей „Искра“ в Казанлък съхраняват редица антични съдове, основно свързани с виното – рисувани гръцки кратери за смесване на вино и вода, кантароси, тракийски съдини, сребърните и бронзови ситули, фиали, амфори. \r\nСлавяна ГАЙДАРОВА", "date": "2017.08.05", "title": "Стара Загора: Първи Фестивал на вина от местни сортове грозде ще се състои в рамките на Празници в Долината на тракийските царе"}
{"url": "http://www.focus-news.net/news/2017/08/05/2422962/choson-ilbo-spored-savetnika-po-natsionalna-sigurnost-na-beliya-dom-kim-chen-un-ne-tryabva-da-spi-spokoyno.html", "text": "Съветникът по национална сигурност на Белия дом генерал-лейтенант Х.Р. МакМастър заяви, че лидерът на Северна Корея Ким Чен-ун не трябва да спи спокойно през нощта след поредната си провокация, пише южнокорейският  “Чосон Илбо“.\r\n„Не смятам, че той спи спокойно през нощта, защото целият свят е срещу него. Той се изолира“, заяви генерал-лейтенант МакМастър. Той описа севернокорейските ракети като „смъртна заплаха“, но отказа да потвърди дали междуконтиненталната балистична ракета моден „Хвасон-14“ може да достигне до Ню Йорк.  „Няма да потвърдя това. Докъдето и да стигне – Сан Франциско, Питсбърг или Вашингтон – това има ли значение? Това е смъртна опасност“, посочи той. \r\nГенералът добави, че е нетърпимо Северна Корея да има ядрено оръжие, което да е заплаха за САЩ и всички възможности, включително и военната трябва да се вземат предвид. Виктор Турмаков", "date": "2017.08.05", "title": "„Чосон Илбо“: Според  съветника по национална сигурност на Белия дом „Ким Чен-ун не трябва да спи спокойно“"}
{"url": "http://www.focus-news.net/news/2017/08/05/2422963/kyustendil-gradat-shte-bade-domakin-na-sastezanieto-osogovo-ran.html", "text": "Кюстендил ще бъде домакин на състезанието „Осогово рън”. Това съобщи за Радио „Фокус” – Кюстендил зам.-кметът на Община Кюстендил Светослав Василев. Състезанието ще започне от 09.00 часа на 6 август. Неговият старт ще бъде на площад „Велбъжд”, а финалът е връх Руен в Осоговска планина. Дисциплините на състезанието са планинско бягане и колоездене.  Организатори на събитието са Община Кюстендил, Туристическо дружество „Осогово” и Сдружение „Маратон”. Има няколко състезателни категории – мъже и жени, младежи и девойки и ветерани. Очакват се повече от 80 участници, за които ще бъдат разкрити и подкрепителни пунктове по протежението на трасето.\r\nВенцеслав ИЛЧЕВ", "date": "2017.08.05", "title": "Кюстендил: Градът ще бъде домакин на състезанието „Осогово рън”"}
{"url": "http://www.focus-news.net/news/2017/08/05/2422964/tass-livanskata-armiya-e-atakuvala-lager-na-teroristi-na-granitsata-sas-siriya.html", "text": "Ливанската армия е нанесла удари по бази на терористите в покрайнините на градовете Рас-Баалбек и Ел Каа, разположени на границата със Сирия. Според местни медии артилерийски батареи са унищожили укрепленията и огневите позиции на „Ислямска държава“, разположени в планинските райони Хирбет Дауд, Рас ел Каф и Джебел ел Мхейрам, предаде ТАСС.\r\nСпоред местните медии терористите са нанесли загуби, изведена е от строя тяхна бойна техника, унищожени са командни пунктове и складове с боеприпаси. \r\nМощната артилерийска подготовка е проведена преди началото на мащабна операция по прочистването на пограничната местност Джуруд ел Каа от терористите. Бандите на „Ислямска държава“ използват областта, за да прехвърлят в Сирия оръжие и наемници. Освен това терористите извършват нападения срещу армейските постове и устройват терористични актове по населените места. \r\nПо-рано министър-председателят на Ливан Саад Харири заяви, че „правителството поддържа тази операция и напълно се доверява на военните“.  Виктор Турмаков", "date": "2017.08.05", "title": "ТАСС: Ливанската армия е атакувала лагер на терористи на границата със Сирия"}
{"url": "http://www.focus-news.net/news/2017/08/05/2422965/premierat-boyko-borisov-razporedi-da-spre-izpalnenieto-na-zapovedta-za-zabrana-na-vsyakakvi-deynosti-v-rayona-na-balchik-kavarna-i-shabla-obzor.html", "text": "Жителите на общините Каварна, Добрич и Шабла преустановиха протеста си, след като премиерът Бойко Борисов разпореди на министъра на околната среда и водите Нено Димов да спре изпълнението на заповедта, с която се забраняват всякакви дейности в териториите в района на трите общини, попадащи в „Натура 2000“. \r\nВ събота сутринта над 200 души от трите общини блокираха за около 2 часа движението по пътя Българево – Калиакра. Протестиращите изразиха притеснението си, че въведената заповед за забраната за земеделие, строителство и рибарство в защитена зона „Комплекс Калиакра“ ще отнеме бизнеса и поминъка им,  ще ги обрече на бедност и мизерия. В разговор по между си хората коментираха и ескалиралото напрежение между протестиращи и жандармерия в сградата на Община Балчик в петък, когато започна протестът (Повече може да прочетете ). Премиерът Бойко Борисов възложи на министър Димов и екипа му в неделя да проведат среща с кметовете на трите общини и с представители на инициативните комитети, за да бъде обсъдена ситуацията, възникнала след решението на Съда на Европейския съюз, и заедно с тях да бъде търсено най-правилното решение за всички страни и за държавата след причинената огромна щета от предишни управления. Решението на премиера е взето след детайлен анализ на случващото се в района на Добруджа и невъзможността на хората да приемат ситуацията, чието сегашно развитие е резултат от недалновидни и неправилни управленски решения, взети от правителството на Тройната коалиция и министър Джевдет Чакъров.\r\nБорисов възложи на министър Димов да осъществи контакт с комисаря по околна среда, морско дело и рибарство Кармену Вела и заедно с неправителствените организации, които са в основата на изготвянето на списъците с териториите по „Натура 2000“, да бъде поканен да посети района и на място да се запознае с различните гледни точки.\r\nНа следващото заседание на Европейския съвет министър-председателят ще постави въпроса пред председателя на Европейската комисия Жан Клод-Юнкер и ще разговаря с него за стотиците милиони, които България ще трябва да плати като глоба в резултат на осъждането. \r\nПо повод продължителите втори ден протести министърът на околната среда и водите Нено Димов заяви, че в защитената зона „Комплекс Калиакра“ през  2006-2007 г. е била заложена бомба със закъснител от правителството на Тройната коалиция, която е избухнала.\r\nОт БСП подкрепиха протестиращите. Партията излезе с позиция, в която се посочва, че е скандално, че освен строителството, по Северното Черноморие се забранява и каквато и да е земеделска дейност и риболов на 15 км навътре в морето. „Още по-скандално е, че министър Димов забранява на стопаните да обработват земята, но великодушно е разрешил на всички инвеститори, които са се снабдили с разрешителни за строеж, да осъществят проектите си. \r\nНикога земеделската дейност не е била проблем на околната среда. Превръщането на Приморска Добруджа в самозелесяваща се гора и бурна плевелна растителност е стъпка към може би реализиране на идеята за проучване на шистов газ, което преди 3 години отново изкара хората на протест\", се посочва още в позицията.", "date": "2017.08.05", "title": "Премиерът Бойко Борисов разпореди да спре изпълнението на заповедта за забрана на всякакви дейности в района на Балчик, Каварна и Шабла (ОБЗОР)"}
{"url": "http://www.focus-news.net/news/2017/08/05/2422966/nimh-oranzhev-kod-za-visoki-temperaturi-e-v-sila-za-16-oblasti-na-stranata-zhalt-v-ostanalite-12.html", "text": "Оранжев код за високи температури е в сила за 16 области на страната, жълт – в останалите 12, сочи справка на сайта на Националния институт по метеорология и хидрология (НИМХ) към БАН. Оранжевият код е в сила за областите: Видин, Монтана, Враца, Плевен, Русе, Ловеч, Габрово, Велико Търново, Ямбол, Сливен, Стара Загора, Пловдив, Хасково, Пазарджик, Кюстендил и Благоевград. В тези области се очаква горещо време с максимални температури над 38°. \r\nПри оранжев код от НИМХ предупреждават хората да бъдат подготвени, че високите температури могат да доведат до здравни проблеми за чувствителни и болни хора, възрастни и деца. Трябва да се следят прогнозите и да се действа според съветите на властите.\r\nВ останалите 11 области на страната – Перник, София град, София област, Смолян, Кърджали, Търговище, Разград, Силистра, Шумен, Добрич, Бургас и Варна, е в сила жълт код за високи температури. В тези области максималните температури ще са между 35° и 37°.\r\nПри жълтия код хората трябва да бъдат внимателни, тъй като се очакват много високи температури. Възможни са здравни проблеми за чувствителни и болни хора, възрастни и деца.", "date": "2017.08.05", "title": "НИМХ: Оранжев код за високи температури е в сила за 16 области на страната, жълт – в останалите 12"}
{"url": "http://www.focus-news.net/news/2017/08/05/2422967/anadolu-agency-lider-na-afganistanska-partiya-prizova-sasht-i-nato-da-pomognat-sreshtu-chuzhdestrannoto-vliyanie-v-afganistan.html", "text": "Лидерът на дясната афганистанска партия „Хезб е Ислями“ Гулбудин Хекматияр призова НАТО и САЩ да помогнат на Афганистан срещу чуждестранната намеса, която според него е отговорна за конфликта в страната, предава Anadolu Agency.\r\nГулбудин Хекматияр сравни настоящата ситуация по бойните фронтове на Афганистан, с тази от последните дни на подкрепяния от СССР режим в страната през 80-те години. Той призова афганистанското правителство да не се доверява на „протехерански и промосковски“ елементи.\r\n„Факт е, че афганистанската война не може да бъде спечелена с разполагането на допълнително войници или продължаването на настоящата военна стратегия“, заяви Хекматияр.\r\nТой нарече настоящето правителство на страната „слабо“. Симеон Миланов", "date": "2017.08.05", "title": "Anadolu Agency: Лидер на афганистанска партия призова САЩ и НАТО да помогнат срещу чуждестранното влияние в Афганистан"}
{"url": "http://www.focus-news.net/news/2017/08/05/2422968/plovdiv-nad-150-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-grada-prez-poslednata-sedmitsa.html", "text": "152 проверки по изпълнение на забраната за тютюнопушене в заведенията за обществено хранене и на закрити обществени места в Пловдив са извършили здравните инспектори през последната седмица. Това съобщиха за Радио „Фокус“ – Пловдив от Регионалната здравна инспекция (РЗИ). Проверени са 81 заведения за обществено хранене, 58 закрити и 7 открити обществени места, както и 6 детски и учебни заведения. Здравните инспектори са издали едно предписание, като са съставили два акта за нарушения. През изминалата седмица са постъпили две жалби от граждани и институции. Извършени са също 13 тематични проверки, както и 225 проверки по текущ контрол.\r\nТони МИХАЙЛОВ", "date": "2017.08.05", "title": "Пловдив: Над 150 проверки по изпълнение на забраната за тютюнопушене са извършили здравните инспектори в града през последната седмица"}
{"url": "http://www.focus-news.net/news/2017/08/05/2422969/reuters-pozhar-bushuva-na-gratskiya-ostrov-kitera.html", "text": "Горски пожар бушува на гръцкия остров Китера, предава Reuters.\r\nПожарът бе предизвикан от силни ветрове и доведе до евакуацията на десетки домове.\r\nНа острова е обявено извънредно положение. \r\n„Периметърът на огъня е много голям“, заяви говорителят на противопожарното управление Ставрула Малири.\r\nПожарникарите, които се борят с огнената стихия са призовали подкрепления от други области.  Симеон Миланов", "date": "2017.08.05", "title": "Reuters: Пожар бушува на гръцкия остров Китера"}
{"url": "http://www.focus-news.net/news/2017/08/05/2422970/futbol-pari-sen-zhermen-s-pobeda-sreshtu-amien.html", "text": "Пари Сен Жермен отбеляза първата си победа за сезон 2017/2018. Пари Сен Жермен победи Амиен с 2:0, като головете бяха вкарани в 42-та и 82-та минута от Кавани и Пасторе. Новата звезда на отбора, Неймар бе представен на феновете, но не взе участие в мача, тъй като все още има проблеми с документацията му.", "date": "2017.08.05", "title": "Футбол: Пари Сен Жермен с победа срещу Амиен"}
{"url": "http://www.focus-news.net/news/2017/08/05/2422740/predstoyashti-sabitiya-v-stranata-za-5-avgust-agentsiya-fokus.html", "text": "От 10.00 часа в Борисовата градина Столична библиотека организира за трета поредна година традиционните летни читални.\r\n***\r\nОт 10.00 часа Национална асоциация „Подкрепа за кърмене“ и район „Надежда“, Столична община организират „Подкрепяме кърменето заедно“ в Северен парк (Главен вход).\r\n***\r\nОт 11.00 часа в парк „Заимов“ ще се състои Детска програма на Театър „ПАН”.\r\n***\r\nОт 11.00 часа в Борисовата градина, лятна естрада, ще се проведе Детска програма на Театрална къща „Мариета и Марионета“.\r\n***\r\nОт 21.00 часа на откритата сцена до хотел Добруджа в Албена ще прозвучат хитовете на рок групата „QUEEN” в изпълнение на рок банда със солист Теодор Койчинов.\r\n***\r\nВ Банско ще се проведе ХХ международен джаз фестивал.\r\n***\r\nНа пристанището в Бургас ще акостира световноизвестният ветроходен кораб „Rainbow Warrior“ на екоорганизацията „Грийнпийс“.\r\n***\r\nОт 11.00 часа при Пантеона в Морската градина Ще се проведе поредното издание на националния фестивал на ролерите „Стрийт Бургас“.\r\n***\r\nОт 11.00 часа в конферентна зала на Община Бургас, зам.-министърът на околната среда и водите Красимир Живков ще участва в дискусия „За по-чист морски туризъм”.\r\n***\r\nОт 17.00 часа на базата в Парк „Езеро“ започва Фестивалът на конния спорт.\r\n***\r\nОт 08.00 часа на плажа пред ресторант „Мистър Баба” ще се проведе плувен празник в морето „1000 х 1000”.\r\n***\r\nОт 08.00 часа на плаж Рапонги във Варна инициативата „Спорт срещу агресия”, която беше стартирана от народния представител от ГЕРБ Владимир Вълев, ще продължи с тренировки на плажа.\r\n***\r\nВ 10.30 часа на паркинга пред община Видин ще се съберат участниците в Ретро парад Видин 2017. В 11.00 часа ще започне парадният маршрут до крепостта „Баба Вида\". Около 11.30 часа ще се състои официалното откриване, когато кметът на Видин Огнян Ценков ще отправи своите поздравления към организаторите и участниците в проявата.\r\n Предвижда се церемонията по награждаването да се проведе в 14.00-14.30 часа \r\n***\r\nОт 12.00 часа на Крепоста \"Баба Вида\", ще се проведе детската постановка „Шегобишко на острова на чудесата\".\r\n***\r\nВ село Българево ще се проведе Празник на пъпеша.\r\n***\r\nОт 18.00 часа ще бъде отслужена Празнична Архиерейска вечерня храм „Св. Преображение Господне”, ж.р. „Тракия”, гр.Пловдив. Богослужението ще възглави Пловдивският митрополит Николай.                                          \r\n***\r\nОт 19.30 часа на сцената на амфитеатъра в гр. Созопол ще се проведе представяне на книгата „Престъпни мисли“.\r\n***\r\nОт 10.30 часа в село Гела ще се проведе ХV издание на Гайдарското надсвирване и Илинденски събор.\r\n***\r\nВ село Славейно ще бъдат отбелязани 114 години от Илинденско-Преображенското въстание. От 16.00 часа в храма „Св. пророк Илия” в селото ще бъде отслужена панихида в памет на загиналите във въстанието. От 17.00 часа ще започне тържествен концерт, който ще бъде последван от митинг и заря.\r\n***\r\nВ Народно читалище „Съгласие - 1883” в село Славейно, община Смолян, се открива първата самостоятелна изложба на Сияна Илиева Струнчева.\r\n***\r\nОт 18.30 часа в парк „Артилерийски“, кв. Казански, ще се проведе Четвърта среща на фолклорни състави от България и чужбина под мотото „Верея и приятели“.\r\n***\r\nОт 20.00 часа в парк „Пети октомври“ ще се проведе Музикално – театрален фестивал „Под звездите“.", "date": "2017.08.05", "title": "Предстоящи събития в страната за 5 август (Агенция „Фокус”)"}
{"url": "http://www.focus-news.net/news/2017/08/05/2422741/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турция, Катар и Иран ще обсъдят алтернативните сухоземни търговски пътища по време на церемонията по инаугурацията на Хасан Роухани като ирански президент, предава Daily Sabah , позовавайки се на турския министър на икономиката Нихат Зейбекчи. \r\n„Обмисляме алтернативите за сухоземни търговски пътища с Катар, но най-лесният начин е преминаването през Иран“, заяви турският министър на икономиката.\r\n„Искаме да посрещнем всички нужди на Катар. Искаме всички добри доставчици в Турция, да продават продуктите си, включително почистващи материали, домакински уреди и текстил, в Катар“, заяви Зейбекчи.\r\nАгенция „Фокус“ припомня, че Саудитска Арабия, ОАЕ, Бахрейн и Египет наложиха блокада над Катар, заради обвинения във връзки с терористични групировкси.\r\n*** Стотици йорданци излязоха на протест срещу Израел пред израелското посолство в Аман, предава The Times of Israel.\r\nПротестиращите призоваха за затваряне на посолството. Това се случва седмици след като израелските сили за сигурност, които сградата, застреляха йорданец, който се опита да нападне служителите на посолството с отвертка. \r\nДемонстрантите се опитаха да настъпят към сградата на посолството, но бяха спрени от полицията.\r\nАгенция „Фокус“ припомня, че инцидентът от миналия месец доведе до дипломатически скандал между двете страни, чиито връзки вече бяха обтегнати заради израелските антитерористични мерки в Ерусалим.\r\n*** Повече от 50 представители на Демократичната партия от Камарата на представителите на американския Конгрес, призоваха Пентагона да не се подчинява на решението на президента Тръмп, да се забрани на транссексуални да служат в армията, предава The Hill.\r\nЛибералните политици заявиха, че забраната транссексуални да служат във Въоръжените сили, е „неконституционна“ . Според тях, министърът на отбраната Джеймс Матис не трябва да се подчиняват на решението на президента Доналд Тръмп.\r\nАгенция „Фокус“ припомня, че миналата седмица президента Доналд Тръмп обяви в „Туитър“, че ще забрани на транссексуалните да служат във Въоръжените сили. Това е ход, който предизвика одобрение сред американската десница, и протести от страна на демократите.\r\n*** Външните министри от „Асоциацията на страните от Югоизточна Азия“ (АСЕАН), както и колегите им от други азиатски и тихоокеански страни ще се срещнат във Филипините в събота, за да обсъдят различни въпроси касаещи региона, предава китайското издание Global Times.\r\nКитайски експерти твърдят, че кризата около Южнокитайско море ще е един от най-важните въпроси, но фокусът ще е върху сътрудничеството, а не спора. На срещата ще се обсъди и ситуацията на Корейския полуостров.\r\nВъншните министри на 27 държави ще присъстват на 50-тата среща на външните министри от АСЕАН.", "date": "2017.08.05", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/08/05/2422742/tass-mihail-saakashvili-planira-da-otide-v-ukrayna-sled-poseshtenieto-si-v-polsha.html", "text": "Бившият президент на Грузия и бивш Губернатор на Одеска област в Украйна Михаил Саакашвили, който бе лишен от украинско гражданство заяви, че планира, след края на посещението си във Варшава, да се върне в Украйна, предаде ТАСС, позовавайки се на телевизионно интервю на Саакашвили за полска телевизия.\r\n„Когато се оказа, че моят паспорт е недействителен, не можех да напусна САЩ“, каза Саакашвили и подчерта, че точно на това са разчитали неговите политически противници в Киев, които не искат той да се връща в страната. „Въпреки това, аз си купих билет и американците не ме задържаха, а в Полша ме посрещнаха много топло и не ме задържат. Възнамерявам да се върна в Украйна.“, заяви той.\r\nПопитан за целта на своето посещение в Полша, Саакашвили обясни, че иска да е по-близо до Украйна. „Чувствам се украинец. Живях там много години и съм част от историята на тази страна.“, посочи бившият президент на Грузия.\r\nПревод и редакция:", "date": "2017.08.05", "title": "ТАСС: Михаил Саакашвили планира да отиде в Украйна, след посещението си в Полша"}
{"url": "http://www.focus-news.net/news/2017/08/05/2422743/afp-sasht-shte-se-prisaedini-kam-razgovorite-za-klimata-v-parizh.html", "text": "САЩ все пак ще се присъедини към международните разговори за климатичните промени в Париж, въпреки че се оттегли от споразумението, предаде AFP, позовавайки се на съобщение от Държавния департамент на САЩ.\r\n„САЩ ще продължат да участват в международните преговори и срещи по климатичните промени… за да защитят интересите на страната и да оставят отворени възможностите на администрацията за бъдещи промени в нейната политика“, пише в съобщението.\r\nПревод и редакция:", "date": "2017.08.05", "title": "AFP: САЩ ще се присъедини към разговорите за климата в Париж"}
{"url": "http://www.focus-news.net/news/2017/08/05/2422744/tass-politsiyata-v-karakas-razgoni-protest-na-opozitsiyata.html", "text": "Подразделения на полицията в Каракас разгони манифестация против Конституционното събрание(КС), организирана от опозицията, предаде ТАСС, позовавайки се на информация от местен вестник. В резултат от действията на полицията са пострадали най-малко седем души.\r\nУчастниците в организираното от опозицията шествие искаха да отидат пред сградата на парламента, където по-рано през деня беше избрано ръководството на КС. Председател на органа стана бившият Министър на външните работи на страната, Делси Родригес.\r\nПревод и редакция:", "date": "2017.08.05", "title": "ТАСС: Полицията в Каракас разгони протест на опозицията"}
{"url": "http://www.focus-news.net/news/2017/08/05/2422745/mvnr-na-rumaniya-politikata-ni-po-otnoshenie-na-rusiya-se-harakterizira-s-sdarzhane-i-dialog.html", "text": "Политиката на Румъния по отношение на Русия се характеризира със „сдържане и диалог“, каквато е и политиката на НАТО към Москва. Това заяви Министърът на външните работи на Румъния Теодор Мелешкану, цитиран от ТАСС.\r\n„Отношенията с Русия могат да бъдат ясно определени с две думи: сдържане и диалог. Сдържане, означава присъствие в източната част на европейския континент, където, в момента, поне от страна на Русия, има сериозно съсредоточаване на въоръжени сили и въоръжение. Това присъствие трябва да бъде пропорционално, без да произвежда впечатление за опасност, но да осигурява безопасността на източния фланг. Диалога се провежда по теми, които не са предмет на санкции.“, заяви Мелешкану.\r\nТой, също така, коментира решението на правителството на Молдова, да обяви руския вицепремиер Дмитрий Рогозин за персона нон грата в страната: „Той ще изказва своята гледна точка, но не от територията на Молдова, а в Москва или на друго място. За него повече няма да има трибуна или възможност да говори такива неща в тази страна.“\r\nОсвен това, Мелешкану заяви, че в МВнР на Румъния е създаден отдел за Стратегически комуникации за анализ и противодействия на изфабрикувана информация.\r\n„Лъжливите съобщения постъпват по различни канали и на тях трябва да се оказва необходимото протидействие не чрез цензура или пропаганда, а като се представят реалните и конкретни факти, които ще дадат на хората необходимата информация“, обяви румънският министър. Според него такава информация „идва и от други страни, но Русия е особено активна в използването на тази технология.“\r\nПревод и редакция:", "date": "2017.08.05", "title": "МВнР на Румъния: Политиката ни по отношение на Русия се характеризира с „сдържане и диалог“"}
{"url": "http://www.focus-news.net/news/2017/08/05/2422746/tass-sasht-se-obyavi-protiv-referenduma-za-nezavisimost-na-irakski-kyurdistan.html", "text": "Специалният представител на американския президент по въпросите на борбата срещу „Ислямска държава“ Брет Макгърк заяви, по време на свой брифинг, че САЩ се обявява решително против провеждането на референдума за независимост на Иракски Кюрдистан, предаде ТАСС.\r\n„Следим внимателно ситуацията около референдума, който, както казаха кюрдските власти, трябва да се проведе на 25 септември. Правителството на САЩ се обявява решително против това намерение“, заяви МакГърк.\r\nИракски Кюрдистан е автономна област в Северен Ирак, чийто статут е закрепен в конституцията на Ирак от 2005 г. Кюрдските власти нееднократно повдигаха въпроса за независимостта и през юни 2017 г. обявиха, че на 25 септември ще проведат референдум за отделяне от Ирак.\r\nПревод и редакция:", "date": "2017.08.05", "title": "ТАСС: САЩ се обяви против референдума за независимост на Иракски Кюрдистан"}
{"url": "http://www.focus-news.net/news/2017/08/05/2422747/ria-novosti-deputat-e-ranen-vav-venetsuela.html", "text": "Депутатът от Конституционното събрание (КС) на Венецуела Амелия Белисарио е била ранена по време на разгонването, от страна на властите, на манифестация на опозицията в столицата Каракас, предаде РИА Новости. Тя е получила нараняване в китката, в резултат от попадение на граната със сълзотворен газ.\r\nПострадалите от сблъсъците са най-малко 11 души. Полицията е използвала сълзотворен газ и изстрели, за да разгони протестиращите в няколко района на града. Сред пострадалите има деца и възрастни, които не са участвали в акцията, но са се оказали в близост до сблъсъците.\r\nПротестът на опозицията е насочен против КС на Венецуела, което започна работа в петък (04.08). Опозицията и много страни, не признават резултатите от изборите, защото смятат, че вотът е фалшифициран. Властите отхвърлят тези твърдения.\r\nПревод и редакция:", "date": "2017.08.05", "title": "РИА Новости: Депутат е ранен във Венецуела"}
{"url": "http://www.focus-news.net/news/2017/08/05/2422748/balgariya-komentari-v-svetovnite-medii-agentsiya-fokus.html", "text": "Президентът на Русия Владимир Путин поздрави президента на България Румен Радев по случай 25-ата годишнина от сключването на Договора за приятелски отношения и сътрудничество между двете страни, предаде  ТАСС.\r\n„Руско-българските отношения имат отдавнашна и богата история. Във всички времена за тяхна основа служат връзките на братска дружба, на културна и духовна близост, свързващи нашите народи“, пише в поздравителна телеграма, публикувана на интернет страницата на Кремъл. \r\nПрезидентът Путин подчерта, че договорът, сключен през 1992 г. е помогнал да се разшири сътрудничеството между Москва и София, да се увеличи обемът на двустранните търговия и инвестиции, да се активизира сътрудничеството в енергийната, научно-техническата, хуманитарната и в други сфери. Той отбеляза, че в двустранните отношения остава значителен нереализиран потенциал. \r\n„Убеден съм, че още една юбилейна дата, която предстои да бъде отбелязана през март следващата година – 140 години от Освобождението на България от османско иго,  ще ознаменува нарастващата съвместна работа по всички въпроси от двустранния дневен ред“, добави Путин. \r\nРуският президент пожела на Румен Радев здраве и успехи, а на българските граждани благополучие и разцвет.\r\n*** Правителството на България взе решение да открие почетно консулство на страната в Украйна в град Кропивницкий. Консулският окръг ще обхваща територията на Кировградска област. За почетен консул е назначен Дмитрий Василевич Йоргачов, пише   Комсомольская правда.\r\nОткриването на почетното консулство ще способства укрепването на връзките между България и представителите на българската общност в тази част на Украйна и ще помогне да се укрепи българско-украинските търговски, икономически, туристически, културни и научно-образователни връзки.\r\nВ момента България има едно почетно консулство в Украйна – в Лвов. В процес на откриване се намира и консулството на страната в Запорожието.\r\n*** Българският външен министър Екатерина Захариева заяви, че приоритет за българското председателство в ЕС ще бъде подкрепата за страните от Западните Балкани по пътя им към ЕС, предаде „МакФакс“.\r\nТя допълни, че България и Румъния като страни членки на ЕС се застъпват за развитието на други държави в региона.\r\n\"Моята цел е да обиколя всички страни от Западните Балкани и да разговарям с представители на правителствата и на местните власти\", подчерта Захариева.\r\n***  Правителството на Македония изрази огромна благодарност към България и Турция заради изпратената от тях помощ за потушаването на пожарите, бушуващи на територията на страната, предаде „Плюс Инфо“.\r\nСъщо така по време на правителственото заседание е изтъкнато, че институциите ще са на място до окончателното потушаване и локализиране на пожарите. Поето е задължение да се разследват причините за появата на зачестилите пожари на повече места в Македония.\r\n*** Представители от България и от Китай са се срещнали, за да обсъдят разширяващото се сътрудничество между двете страни в сферите на икономиката, търговията и технологията, предаде  Xinhua.\r\nПо време на срещата, проведена от министъра на икономиката на България Емил Караниколов и китайския посланик в страната Жан Хайжоу, са се обсъдили възможностите за участието на китайските високотехнологични компании в „София Тех Парк“. Обектът би предоставил добри условия на китайските компании, които планират да разширят своите центрове за развой и проучване в Европа. \r\nПо време на срещата посланикът е посочил, че България трябва да разшири износа си към Китай, за да балансира търговията между двете държави. Износът на България към Китай се е увеличил от 78 млн. долара през 2006 г. до близо 480 млн. през 2016. Междувременно вносът на стоки в България от Китай в този период се е увеличил от 961 млн. долара до 1,149 милиарда.", "date": "2017.08.05", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/08/05/2422749/donald-tramp-i-emanyuel-makron-sa-proveli-telefonen-razgovor-za-da-obsadyat-tekushtata-mezhdunarodna-situatsiya.html", "text": "Президентът на САЩ Доналд Тръмп е провел телефонен разговор с френския си колега Еманюел Макрон, за да обсъдят текущата международна обстановка, пише в интернет страницата на секретариата на Белия Дом.\r\nДвамата са обсъждали как да подобрят координацията между двете страни, в усилията за прекратяване на кризата в Сирия и Ирак, както и как да отговорят на уголемяващото се влияние на Иран.\r\nСред обсъжданите теми е била и войната в Либия, където има сериозна терористическа активност и според двамата е време да се намери политическо решение на ситуацията.\r\nТръмп и Макрон са се договорили, че режимът на Николас Мадуро във Венецуела трябва да възстанови правата на хората в страната.\r\nПрезидентите са подчертали важността на изпълнението на Минското споразумение, от всички засегнати страни, за да се достигне до мирно разрешение на ситуацията в Украйна.\r\nВ края на разговора те са обсъдили теми от общ интерес, по отношение на Северна Корея.\r\nПревод и редакция:", "date": "2017.08.05", "title": "Доналд Тръмп и Еманюел Макрон са провели телефонен разговор, за да обсъдят текущата международна ситуация"}
{"url": "http://www.focus-news.net/news/2017/08/05/2422750/protest-sreshtu-zabranata-za-stroezh-i-zemedelie-v-zashtitena-zona-kaliakra-obzor.html", "text": "Стотици жители от Каварна, Шабла и Балчик протестираха днес в Каварна и Балчик срещу забраната на Министерството на околната среда и водите за строеж и обработка на земеделска земя в защитена зона „Комплекс Калиакра“. Към тях се присъединиха и жители на Несебър, Обзор , Бургас и Ахтопол.\r\nСпоред еколози хората са подведени и поминъкът им няма да бъде отнет, напротив ще бъде запазен, целта е земеделските земи да не се застрояват.\r\nНа извънредна пресконференция министърът на околната среда и водите Нено Димов заяви, че, ако България не забрани строежите в защитена зона „Комплекс Калиакра“, ще последват загуби за държавата за стотици милиони евро под формата на санкции, събаряне на къщи, хотели, вилни селища и инфраструктура. \r\nВ Каварна трябваше да се проведе обществено обсъждане на плана за управление на защитената зона. Протестиращите се събраха от рано сутринта пред сградата на Общината Каварна, за да не допуснат експертите на общественото обсъждане. Срещата в Каварна се провали, а протестът се премести в Балчик, след като протестиращите разбраха, че и там ще се проведе обществено обсъждане по темата. Протестиращите успяха да влязат в сградата на Община Балчик. За Радио „Фокус“ Виктор Лучанов, протестиращ от Гражданската инициатива „Да спасим Добруджа“, съобщи, че се е стигнало до сблъсък между органите на реда и граждани. „Има окървавени хора. Жандармерията пази престъпниците еколози“, заяви Виктор Лучанов. По думите му са пострадали две жени и един мъж. От ОДМВР-Добрич заявиха, че нямат информация за сблъсъци. \r\nПред „Фокус“ кметът на Каварна Нина Ставрева коментира, че е недопустимо е в регион, който се обезлюдява масово, да се отнема възможността на хората за физическо оцеляване. По думите й Община Каварна е направила много срещи с жители по повод заповедта, налагаща забрани за земеделие и строителство в района. Ставрева уточни, че подкрепя протестиращите граждани. „Ние не сме против законите, нормите и директивите на Европейското законодателство, но сме за синхрон и баланс между защита на природата и поминъка на хората. Ние искаме нова процедура, нов интеграционен план с участието на международни специалисти - експерти, искаме предварителни срещи с ползвателите на земеделски земи, с рибарските сдружения. Искаме ясно очертани граници”, каза още тя.\r\nСпоред кмета на Балчик Николай Ангелов не може със заповед от защитена зона по НАТУРА 2000 комплекс „Калиакра\" да се превърне в национален резерват.Кметът на Община Шабла Мариян Жечев заяви, че хората протестират срещу плана за защитена зона „Комплекс Калиакра”, защото не са добре информирани. „Хората не знаят какво точно е описано и в заповедта на министъра, и в Интегрирания план за управление на защитена зона „Калиакра”. Говори се за забрана за риболова. Такава забрана в този план за управление няма. Има забрана за дънно тралене. Някой се опитва да манипулира, а най–голямата вина за това е точно на екипа, изготвил плана“, коментира кметът Мариян Жечев. По думите му екипът е трябвало първо да се срещне с гражданите и различните браншови организации – рибари, земеделски производители, собственици на имоти в зоната, за да им обясни каква ще бъде компенсацията и какви ще бъдат забраните. Жечев допълни, че сега са създадени условия за безредици и излишно напрежение, от което никой няма нужда. „Друг се опитва да управлява протестиращите и да яхва вълната“, каза още кметът. Според Мариян Жечев неинформираността на гражданите позволява те да бъдат манипулирани.", "date": "2017.08.05", "title": "Протест срещу забраната за строеж и земеделие в защитена зона „Калиакра“ (ОБЗОР)"}
{"url": "http://www.focus-news.net/news/2017/08/05/2422751/afp-irlandiya-iska-mostove-a-ne-granitsi-sled-brekzit.html", "text": "Министър председателят на Ирландия Лео Варадкар заяви, че неговото правителство иска да построи „мостове, а не граници“ със съседна Северна Ирландия и подчерта опозицията си срещу създаването на икономически граници на ирландския остров след Брекзит, предаде AFP.\r\n„Брекзит създава сериозен риск да създаде преграда между Северна Ирландия и Ирландия, между Великобритания и Ирландия“, предупреди Варадкар, по време на първото си посещение в Северна Ирландия, след като пое властта в своята страна през юни 2017 г.\r\n„Не виждам кой ще спечели от това“, подчерта той.\r\nСпоред него трансграничните инфраструктурни проекти, като пътища и др., са станали възможни благодарение на свободното движение на стоки и хора.\r\n„Това е и нашата визия за бъдещето: да строим мостове, а не граници“, обясни ирландският премиер.\r\nПревод и редакция:", "date": "2017.08.05", "title": "AFP: Ирландия иска „мостове, а не граници“ след Брекзит"}
{"url": "http://www.focus-news.net/news/2017/08/05/2422752/ria-novosti-meksiko-zabrani-vnosa-na-kartofi-ot-sasht.html", "text": "Мексиканският съд прие решение да въведе забрана за внос на картофи от САЩ, съобщи ТАСС, позовавайки се на съобщение от Федералния съвет на съдиите на латиноамериканската страна.\r\nСтава дума за свежи картофи, които по мнение на мексиканските власти, могат да нанесат вреди на биоразнообразието на мексиканското селскостопанско производство. Според мексиканците, в американските картофи са намерени 63 вида опасни вредители.\r\nПървото предупреждение, че това може да се случи, беше направено преди повече от една година, но приетите, тогава, мерки не станаха ефективна бариера на пътя на вредните насекоми, които попадат в Мексико чрез картофите от САЩ.\r\nПревод и редакция:", "date": "2017.08.05", "title": "РИА Новости: Мексико забрани вноса на картофи от САЩ"}
{"url": "http://www.focus-news.net/news/2017/08/05/2422753/direktorat-na-stolichnata-zdravna-kasa-poluchi-tri-obvineniya-za-prinuda-obzor.html", "text": "Специализирано звено „Антикорупция“ при Софийска градска прокуратура (СГП) привлече в качеството на обвиняема Биляна Пенева-Стоянова, директор на Столичната здравноосигурителна каса (СЗОК), за три случая, в които е упражнила принуда спрямо служители на Здравноосигурителната каса. \r\nТя е обвинена за това, че на 15 май 2016 г. като директор на СЗОК е принудила свой служител си да извърши нещо против волята му, а именно да завиши или отнеме броя на точките на определени индикатори и по този начин да се завиши бройката на леглата на Университетска МБАЛ „Софиямед“ ООД. Стоянова е заповядала на служителя да изготви нов протокол и лично е диктувала точките по съответните индикатори, като не му е дала възможност да отрази в протокола резултатите от извършена преди това от него проверка, отразяващи действителното положение  лечебното заведение. \r\nНа 19 октомври 2016 г. тя е принудила друг свой вместо отразеното от него в резултат на извършена от проверка, че в МБАЛ „Сердика“ ЕООД има увеличени хоспитализации на 7 човека, да състави нов протокол, в който да впише неверни обстоятелства, а именно, че в болницата само 2 човека са надвишили бройката от 12 хоспитализации. Съгласно алгоритъма на КП№ 298, НЗОК заплащат само 12 хоспитализации. Стоянова е изтъкнала обстоятелството, че няма как от лечебното заведение да знаят за превишените хоспитализации, игнорирайки факта, че всеки пациент има досие и не е дала възможност на служителя да отрази в протокола от проверката действителното положение в МБАЛ „Сердика“ ЕООД.;\r\nНа 7 юни 2017 г. Стоянова е принудила свой служител вместо отразеното от него след извършена проверка, че в „Специализирани болници за рехабилитация- Национален комплекс“ ЕАД-филиал Банкя, са нарушени условията и реда за оказване на болнична помощ, да състави нов протокол, в който да отрази неверни обстоятелства, а именно, че резервационната система е същата като лист на чакащи. Директорката на Столичната здравноосигурителна каса е заповядала на служителя да изготви нов протокол, като лично е диктувала съдържанието и не му е му дала възможност, да отрази в протокола от проверката действителното положение в специализираните болници. \r\nЗа всяко едно от престъпленията е предвидено наказание „лишаване от свобода“ до 6 години. Спрямо обвиняемата е взета мярка за неотклонение „Подписка“. По-късно стана ясно, че тя е временно отстранена от поста си, докато тече разследването. \r\nМеждувременно заместник-председателят на ПГ на „БСП за България“ Жельо Бойчев отбеляза на брифинг, че в парламентарен контрол депутатът Христо Проданов от БСП е предоставил информация за очевиден конфликт на интереси между директорката на Столичната здравна каса и дъщеря й. Той обясни, че Проданов е обърнал внимание за неизпълнено решение на НЗОК от една година за отстраняването на Стоянова. Депутатът от БСП е предоставил и информация за очевиден конфликт на интереси, тъй като дъщерята на директора на Столичната каса е назначена за директор на „Информационни технологии“ в болница „Св. София“. Бойчев обясни, че Стоянова е извършвала проверки на дъщеря си, а всички протоколи са били подписвани от двете. „Сами разбирате, че това няма как да бъде редно“,  отбеляза Бойчев.", "date": "2017.08.05", "title": "Директорът на Столичната здравна каса получи три обвинения за принуда (ОБЗОР)"}
{"url": "http://www.focus-news.net/news/2017/08/05/2422754/afp-ss-na-oon-shte-glasuva-za-sanktsiite-v-severna-koreya-v-sabota-vecherta.html", "text": "Съветът за сигурност на Организацията на обединените нации ще гласува в събота (05.08) предложението на САЩ за нови санкции срещу Северна Корея, предаде AFP.\r\nГласуването е насрочено за 3 часа (21:00 българско време). Предлаганите мерки ще лишат Северна Корея от един милиард долара, които тя печели от изнасянето на въглища, желязо, морски продукти и олово.\r\nПревод и редакция:", "date": "2017.08.05", "title": "AFP: СС на ООН ще гласува за санкциите в Северна Корея в събота вечерта"}
{"url": "http://www.focus-news.net/news/2017/08/05/2422755/ekspertpridnestrovskata-peta-na-rusiya.html", "text": "Тираспол е взет за заложник\r\nПриднестровието е неголяма територия на Днестър, с население около половин милион души. Вече четвърт век територията е де-факто независима. Освен това, тази непризната република се оказа най-успешната сред всички самопровъзгласени или частично признати държави на постсъветското пространство. Транснистрия (от рум.) (официалното име е Приднестровска Молдовска Република(ПМР), а столицата е Тираспол) има своя валутна система, експортно ориентирана промишленост и даже конкурентна политическа среда.\r\nЗаедно с достиженията си, Приднестровието има и огромен минус – за разлика от Нагорни Карабах, Абхазия,  Южна Осетия и народните републики в Донбас, то няма обща граница със съюзна държава – в случая, с Русия. Непризнатата република е притисната между две страни – изначално враждебната Молдова и станалата след 2014 г. враждебна, Украйна. В крайна сметка ПМР се оказа заложница на геополитическата ситуация. Съседите, действащи в логиката на конфликта между Русия и Запада, вече въведоха блокада на съюзника на Москва, което се отрази на жизнения стандарт на местното население.\r\nПроблемът се усложнява, заради това, че заедно с приднестровците, заложници станаха и представителите на руския миротворчески корпус, който трябва да съблюдава примирието. Заради позицията на властите в Молдова се усложни снабдяването на този корпус и даже ротацията на войниците. Кишинев отдавна пое курс на натиск срещу руската мисия и то не само чрез създаване на проблеми за логистиката, но и чрез политическа риторика. \r\n„Операцията за поддържането на мира, която някои прославят, се превърна във фактор за съхранението на приднестровския конфликт, заради предубедеността и симпатиите на руските миротворци към сепаратисткия режим на Тираспол, които са абсолютно очевидни“, се казва в заявление на правителството на Молдова. От Кишинев искат замяна на руските миротворци с международни, за да могат след това да реинтегрират ПМР в Молдова според собствените си условия.Силата отстъпва пред географията\r\nНезависимо от колосалната разлика във военния потенциал на Русия и Молдова, Москва практически няма инструменти, за да измени неудобното статукво. Нито избирането на президента Додон, нито евентуалната победа на проруските сили на парламентарните избори, няма да облекчи ситуацията, даже напротив: притиснатата между Украйна и Румъния, проруска Молдова, ще се окаже под огромен натиск с последваща цветна революция и Русия, която няма обща граница със страната, няма да може да помогне с нищо. Показателно е, че избирането за президент на Игор Додон, който не крие симпатиите си към Москва, даже внесе допълнително напрежение в приднестровския въпрос. Официален Тираспол води с голяма неохота отношенията си с него. Причината за това е проста – страх. Ръководството на ПМР се опасява, че Кремъл, инвестирайки в Додон, ще направи част от инвестицията и самото Приднестровие, т.е. ще върне републиката в Молдова.\r\nДа, тези страхове, на пръв поглед, са безпочвени, защото, за да направи Кремъл такава инвестиция в Додон, трябва да се сближат прекалено много звезди. Президентът трябва да обяви предсрочни избори (което не може да направи), да получи на тях, заедно със своята социалистическа партия и съюзниците ѝ, повече от половината гласове (което няма да допуснат да се случи), да сформира правителство и да пренасочи външнополитическия курс на Молдова ( и да съхрани властта, след поредната „цветна революция“, която проевропейските партии, със сигурност ще устроят). В крайна сметка, Кремъл трябва да заложи всичко на евентуалното молдовско ръководство, което е малко вероятно, след провала на „плана Козак“ (когато Москва и Кишинев се договориха за федерализация на Молдова, но след позвъняване от Брюксел молдовските власти се отказаха от него, точно преди подписването). Впрочем, отчитайки блокадното положение и психологическия натиск, под който се намира ръководството на Приднестровието, то може да бъде разбрано.\r\nВ крайна сметка се получава така, че Приднестровския фактор рязко съкращава  пространството за маневри на руската дипломация, особено на молдовското и украинското ѝ направление. Кремъл постоянно трябва да мисли за това, как действията му ще повлияят на ситуацията около Тираспол (трябва, но не винаги го прави – приключенията на Рогозин, бяха характеризирани, в Кишинев и Тираспол, като „вицепремиера си направи пиар, а сега ние трябва да се оправяме със ситуацията\").Няма да изоставим нашите\r\nНе е удивително, че някои фактори в Русия вече пишат, че Приднестровието трябва да бъде изоставено, че тази територия няма стратегическо значение. Те предполагат, че там има само огромни складове със съветско оръжие, че населението там вече не е проруско, тъй като в ръцете на всеки приднестровец има няколко паспорта (руски, молдовски, приднсестровски и румънски). \r\nОсвен това, те обвиняват ръководството в Тираспол (по-точно предишния президент), че има желание да подобри отношенията си със Запада. По-точно с Европа, която е основен купувач на продукцията на местната промишленост, а също е и фактор, който може да принуди Молдова да облекчи блокадата срещу малката република.\r\nНезависимо от всичко, Кремъл няма да изостави Приднестровието. Не само заради това, че разбира спецификата на външната политика на ПМР (понякога не я разбира, или по-точно, не иска да я разбере, заради логиката на днешната „прохладна“ война със Запада, която понякога диктува следването на принципа – „който не е с нас, е против нас“), а и за това, че Транснистрия се явява стълб в концепцията за „руския мир“, която Путин иска да реализира на постсъветското пространство. Обществото в Приднестровието е наднационално, независимо, че е пропито от руската култура и руските ценности. Руските знамена по официалните сгради висят, не защото така трябва, а заради това, че хората искрено го желаят. Отказът от Тираспол (във всяка форма, независимо дали ще оттегли миротворците си или ще принуди ПМР да се реинтегрира в Молдова), ще стане сериозен удар по авторитета на Русия на постсъветското пространство.\r\nЗатова на Москва ѝ остава само един вариант за изход от ситуацията: да ликвидира ключовата причина за днешната блокада на Приднестровието. Това не е неправилния режим в Кишинев, а руско-европейския конфликт. Наистина, всички трябва да са готови за това, че процесът по неутрализация на конфликта ще бъде много дълъг. Това означава, че приднестровците трябва да привикнат да живеят в условията на блокада, а Москва – да привикне към ограниченията, които блокадата диктува на елита в Тираспол.", "date": "2017.08.05", "title": "\"Експерт\":Приднестровската пета на Русия"}
{"url": "http://www.focus-news.net/news/2017/08/05/2422756/xinhua-ikonomicheskata-restrukturizatsiya-v-kitay-e-dovela-do-kachestven-rastezh.html", "text": "Икономически данни, публикувани от Китайските провинции, за първото полугодие на 2017 г., са показали, че икономическата реструктуризация в Китай дава плодове и води до стабилен и качествен растеж, пише Xinhua.\r\nКитайската икономика е продължила стабилния си растеж през първото полугодие, като БВП е пораснал с 6,9% на годишна база, до около 5,6 трилиона долара, според данни от Националното статистическо бюро на страната.\r\nВ разбивка на общите числа, провинциите, автономните региони и градовете, публикуваха свои собствени регионални икономически данни.\r\nАналитици заявиха, че данните говорят за новооткрита жизненост на регионалните икономики, освободени, чрез реструктуризацията на икономиката, която налага растеж ориентиран към потребление и иновации. Това трябва да извади от употреба остарели отрасли и да намали корпоративните разходи, както и да намали задлъжнялостта на икономиката.\r\n„Всички знаем, че китайската икономика има L-образна форма на растеж. Много хора питат, кога ще свърши пропадането. Ако погледнем икономическите данни и тяхната конотация, ще видим, че тя вече е влязла в хоризонтална фаза и се обръща към стабилен растеж“, заяви Яо Джинюан, изследовател в Службата на съветниците на Държавния съвет на Китай.\r\nПревод и редакция:", "date": "2017.08.05", "title": "Xinhua: Икономическата реструктуризация в Китай е довела до качествен растеж"}
{"url": "http://www.focus-news.net/news/2017/08/05/2422757/bsp-zapochva-konsultatsii-s-prezidenta-i-glavniya-prokuror-za-sadebnata-reforma-obzor.html", "text": "БСП започва консултации с президента и главния прокурор за съдебната реформа. Това обяви лидерът на БСП Корнелия Нинова по време на пресконференция в централата на партията. Освен с президента и главния прокурор БСП ще проведе консултации и с Висшия адвокатски съвет, председателя на ВАС Георги Колев, с декана на Юридическия факултет към СУ и с представители на Съюза на съдиите. Нинова поясни, че с  оглед на ангажиментите на всички, тях са се уговорили това да се случи между 21 август и 10 септември. Според нея от приказки за съдебната реформа трябва  да се премине към действия. По думите й, ако това не се случи, пипалата на паралелната държава ще продължават да действат по същия начин и народът ще продължава да обеднява. Нинова заяви, че БСП е против начина на съставяне на звеното, предложено от управляващите. По думите й той е механичен сбор от органи и хората в него остават същите. Според нея това е опит на изпълнителната власт да овладее и това звено. Нинова заяви, че БСП има алтернативно предложение специалната дирекция в ДАНС да бъде извадена от там и само тя да представлява това звено, като и да има разследващи функции. Нинова заяви, че идеята на БСП е директорът на това звено да се назначава от президента, а членовете да се избират от парламента с две трети мнозинство. Нинова коментира, че дълбоко се опасява, че президентът и премиерът не са се разбрали за антикорупционното звено и че Бойко  Борисов е излъгал. Тя призова да се изчака мнението на държавния глава. \r\nНа брифинг министърът на правосъдието Цецка Цачева коментира, че Министерството на правосъдието се  е срещнало с отговорните институции по Антикорупционния закон и се е съобразило с мнението им, включително и с това на администрацията на президента. По отношение на предложения от БСП Антикорупционен закон, Цачева заяви, че в това няма нищо лошо. По думите й така или иначе и представеният от нея  ще бъде внесен в Народното събрание, където е възможно да постъпят и други закони. \r\nДеница КИТАНОВА", "date": "2017.08.05", "title": "БСП започва консултации с президента и главния прокурор за съдебната реформа  (ОБЗОР)"}
{"url": "http://www.focus-news.net/news/2017/08/05/2422758/reuters-britanskoto-pravitelstvo-razvya-znameto-na-geyovete-nad-ofisa-si-v-severna-irlandiya.html", "text": "Правителството на Великобритания е наредило да бъде развято знамето с дъгата, символизиращо правата на гейовете, над главния си офис в Белфаст – Стормонт Хаус. Това се прави във връзка с най-големия гей прайд фестивал в Северна Ирландия, единственият регион на Великобритания, в който гей-браковете са нелегални, предаде Reuters.\r\nПредложенията за легализиране на гей-браковете постоянно биват блокирани в Северна Ирландия, от силната Демократична-юнионистка партия(ДЮП).\r\nПартията в момента подкрепя правителството на министър председателя на Великобритания Тереза Мей, след като консерваторите загубиха мнозинството си, след на изборите през юни 2017 г.\r\nКонсервативната партия понася сериозни критики от опозиционните партии и британските медии, заради съюза си с партия, която е толкова крайно социално-консервативна, като ДЮП.\r\n„Развяването на флага през тази седмица, демонстрира признанието и подкрепата ни към ЛГБТ+ общността в Северна Ирландия и из цялото Обединено Кралство.“, заяви говорител на правителството.\r\nПревод и редакция:", "date": "2017.08.05", "title": "Reuters: Британското правителство развя знамето на гейовете над офиса си в Северна Ирландия"}
{"url": "http://www.focus-news.net/news/2017/08/05/2422759/nbc-news-pentagonat-e-poiskal-ot-beliya-dom-da-izprati-letalno-orazhie-na-ukrayna.html", "text": "Рекомендация за изпращането на високо-технологични противотанкови оръжия на Украйна е на бюрото на президента на САЩ Доналд Тръмп в Белия Дом, съобщи телевизионният канал NBC News, позовавайки се на думите на трима души от американските власти. Предложено е да бъдат изпратени антитанкови ракети „Javelin“, на цена около 50 милиона долара.\r\n„Това е правилният ход и виждам отпечатъците на Министъра на отбраната Матис върху него“, коментира Адмиралът в оставка Джеймс Ставридис, бивш командващ от НАТО и анализатор на NBC.\r\n„Това е много логичен и обоснован ход, който ще помогне в сдържането на Русия, тъй като ще посее съмнения в умовете на агресорите, в желанието им да използват офанзивни оръжейни системи“, добави той.\r\nСпоред телевизията, Русия е анексирала Крим през 2014 г. и продължава да поддържа проруските бунтовници в Източна Украйна. Предложението за доставката на тези оръжия, се направи на фона на нарастващото напрежение между Белия Дом и Конгреса, относно това, как да бъде отговорено на намесата на Русия в изборите през 2016 г. и разследването на Специалния съветник Робърт Мюлер за възможно взаимодействие между кампанията на Тръмп и Русия. Президентът одобри закона за новите санкции срещу Русия, наложени заради кибератаките ѝ и действията ѝ в Украйна, но се оплака, че това е нанесло вреда на отношенията между двете страни.\r\nИзточниците на телевизията са заявили, че няма окончателно решение за доставката на оръжията, но са потвърдили, че Пентагонът одобрява подобен ход.\r\nГоворител на Пентагона не е дал детайли относно пратката и е коментирал, че „все още няма решение по въпроса“.\r\n„Мога да кажа, със сигурност, че нито сме предоставили защитни оръжия на Украйна, нито сме отхвърлили възможността да го направим“, е заявил говорителят на Държавния департамент Хедър Науерт, по време на брифинг.\r\nСпоред източниците на телеивзията, все още не е решено дали САЩ ще снабди Украйна с „Javelin”, чрез посредник и дали американски военнослужщи ще обучават украинските военни да ги използват.\r\nНай-често срещания руски танк е Т-90, според Лорен Томпсън, Оперативен директор на Института Лексингтън, консервативен тинк-танк. Той обясни, че ракетите „Javelin” атакуват машината по горната част, една от най-уязвимите ѝ точки, докато другите ПТО, които се изстрелват от рамото, не могат да нанесат сериозни щети на руския танк\r\nПревод и редакция:", "date": "2017.08.05", "title": "NBC News: Пентагонът е поискал от Белия Дом да изпрати летално оръжие на Украйна"}
{"url": "http://www.focus-news.net/news/2017/08/05/2422760/the-telegraph-na-evropeyskite-grazhdani-pod-30-godini-mozhe-da-bade-dadena-dvugodishna-viza-za-velikobritaniya-sled-brekzit.html", "text": "Мигрантите от Европейския съюз под 30 години, може да получат двугодишна виза, даваща им правото да живеят и работят във Великобритания, според планове, обмисляни от правителството на Обединеното Кралство, пише The Telegraph.\r\nНа консултативния съвет по миграцията, независим орган, е било поръчано, от правителството, да разгледат каква ще бъде икономическата цена и евентуалната печалба от мигрантите от ЕС и да изучат потенциални варианти за граничен контрол след Брекзит.\r\nВ свое съобщение, комисията е предположила, че Великобритания може да последва подхода на Нова Зеландия, Австралия и Канада и да даде преференциален статут на мигранти между 18 и 30 години.\r\n„В съобщението пише, че „Има ред причини за това – по-младите мигранти, имат пред себе си по-дълъг трудов живот и затова имат по-голям шанс да допринесат положително за публичните финанси, освен това, се предполага, че те могат да бъдат асимилирани по-успешно.“\r\nПревод и редакция:", "date": "2017.08.05", "title": "The Telegraph: На европейските граждани под 30 години може да бъде дадена двугодишна виза за Великобритания, след Брекзит"}
{"url": "http://www.focus-news.net/news/2017/08/05/2422761/the-daily-express-bezreditsite-v-ispaniya-se-razrastvat-i-yarostni-klanove-se-obedinyavat-za-da-napadat-turistite-v-barselona.html", "text": "Протестите срещу туристите в Испания излезнаха извън контрол в Барселона, където различни групи, свързани с младежкото отделение на радикална местна партия са се присъединили към кампанията и налитат на посетителите, пише The Daily Express.\r\nАран, младежкото отделение на радикалната партия Обединение на народните кандидати, провежда кампания срещу туризма в каталунската столица през последните няколко седмици, която доведе до насилие срещу туристи, вандализъм и сериозни безредици.\r\nГрупата подкрепя независимостта на Каталуния от Испания и споделя социалистически и феминистки идеи.\r\nАран е активна в испанските райони, в които се говори каталунски или неговите варианти, включително районите Валенсия и Балеарските острови.\r\nВ интернет се появиха клипове, показващи надписи, из цялата Барселона, срещу туристите.\r\nВ други клипове се вижда, как групите организират засади на туристически автобуси и нахлуват в ресторанти, пълни с туристи.\r\nПревод и редакция:", "date": "2017.08.05", "title": "The Daily Express: Безредиците в Испания се разрастват и яростни кланове се обединяват за да нападат туристите в Барселона"}
{"url": "http://www.focus-news.net/news/2017/08/05/2422762/the-guardian-opasnostta-ot-smartni-sluchai-zaradi-ekstremen-klimat-shte-se-uvelichi-50-pati.html", "text": "Смъртните случаи, предизвикани от климатични катастрофи, може да се увеличат до 50 пъти в Европа, до началото на следващия век, ако не бъдат предприети мерки за намаляването на вредните газови емисии, пише The Guardian, позовавайки се на твърдения на учени.\r\nСпоред ново изследване, се очакват 152 хиляди смъртни случая на година в периода между 2071 и 2100 г., като директно следствие от екстремни природни стихии. Предполага се, че жителите на Южна Европа ще бъдат най-силно засегнати.\r\n„Правителствата и политиките, трябва да бъдат фокусирани върху разработването на адаптационни мерки“, заяви Джовани Форциери, съавтор на изследването на Взаимния център за изследвания в Италия на Европейската Комисия. „Ако не бъдат предприети тези мерки, последствията могат да бъдат много тежки.“, предупреди той.\r\nПревод и редакция:", "date": "2017.08.05", "title": "The Guardian: Опасността от смъртни случаи, заради екстремен климат ще се увеличи 50 пъти"}
{"url": "http://www.focus-news.net/news/2017/08/05/2422763/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Мигрантите от Европейския съюз под 30 години, може да получат двугодишна виза, даваща им правото да живеят и работят във Великобритания, според планове, обмисляни от правителството на Обединеното Кралство, пише The Telegraph.\r\nНа консултативния съвет по миграцията, независим орган, е било поръчано, от правителството, да разгледат каква ще бъде икономическата цена и евентуалната печалба от мигрантите от ЕС и да изучат потенциални варианти за граничен контрол след Брекзит.\r\nВ свое съобщение, комисията е предположила, че Великобритания може да последва подхода на Нова Зеландия, Австралия и Канада и да даде преференциален статут на мигранти между 18 и 30 години.\r\n„В съобщението пише, че „Има ред причини за това – по-младите мигранти, имат пред себе си по-дълъг трудов живот и затова имат по-голям шанс да допринесат положително за публичните финанси, освен това, се предполага, че те могат да бъдат асимилирани по-успешно.“\r\n*** Протестите срещу туристите в Испания излезнаха извън контрол в Барселона, където различни групи, свързани с младежкото отделение на радикална местна партия са се присъединили към кампанията и налитат на посетителите, пише The Daily Express.\r\nАран, младежкото отделение на радикалната партия Обединение на народните кандидати, провежда кампания срещу туризма в каталунската столица през последните няколко седмици, която доведе до насилие срещу туристи, вандализъм и сериозни безредици.\r\nГрупата подкрепя независимостта на Каталуния от Испания и споделя социалистически и феминистки идеи.\r\nАран е активна в испанските райони, в които се говори каталунски или неговите варианти, включително районите Валенсия и Балеарските острови.\r\nВ интернет се появиха клипове, показващи надписи, из цялата Барселона, срещу туристите.\r\nВ други клипове се вижда, как групите организират засади на туристически автобуси и нахлуват в ресторанти, пълни с туристи.\r\n*** Смъртните случаи, предизвикани от климатични катастрофи, може да се увеличат до 50 пъти в Европа, до началото на следващия век, ако не бъдат предприети мерки за намаляването на вредните газови емисии, пише The Guardian, позовавайки се на твърдения на учени.\r\nСпоред ново изследване, се очакват 152 хиляди смъртни случая на година в периода между 2071 и 2100 г., като директно следствие от екстремни природни стихии. Предполага се, че жителите на Южна Европа ще бъдат най-силно засегнати.\r\n„Правителствата и политиките, трябва да бъдат фокусирани върху разработването на адаптационни мерки“, заяви Джовани Форциери, съавтор на изследването на Взаимния център за изследвания в Италия на Европейската Комисия. „Ако не бъдат предприети тези мерки, последствията могат да бъдат много тежки.“, предупреди той.", "date": "2017.08.05", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/08/05/2422764/sport-mo-fara-zashtiti-svetovnata-si-titla-v-byaganeto-na-deset-hilyadi-metra.html", "text": "Мо Фара защити световната си титла в бягането на 10 хиляди метра. Това е трета поредна титла в тази дисциплина за състезателя. Бягането се проведе на Олимпийския стадион в Лондон, където се провежда тазгодишното Световно първенство по Лека Атлетика. Времето на победителя е 26 минути 49.51 секунди, на второ място остана представителят на Уганда Джошуа Чептегей, а трети е Пол Тануй от Кения.", "date": "2017.08.05", "title": "Спорт: Мо Фара защити световната си титла в бягането на десет хиляди метра"}
{"url": "http://www.focus-news.net/news/2017/08/05/2422765/prioritetite-v-sektor-pravosadie-sa-efektivna-i-barza-sadebna-vlast-borba-s-koruptsiyata-i-namalyavane-na-administrativnata-tezhest-obzor.html", "text": "Приоритети в сектор „Правосъдие“ са ефективна и  бърза съдебна власт, институционален ред за борба с корупцията  и намаляване на административната тежест. Това стана ясно по време на брифинг на министъра на правосъдието Цецка Цачева, в който тя представи акцентите  в управленската програма на правителството в сектора. Цачева поясни, че първият приоритет се постига с актуализираната стратегия за реформата на съдебната власт. По думите й до момента основно усилия са били положени в систематизиране на мненията, становищата по изработване на единно звено антикорупционен орган, който да координира работата по противодействие на корупцията и отнемане на незаконно придобитото имущество. Цачева поясни, че се предвижда единният орган да бъде ситуиран около сега създадената и добре работеща Комисия за отнемане на незаконно придобито имущество. По думите й комисията ще бъде петчленна, а предложението е председателят да се избира от НС. Министърът поясни, че новите моменти по отношение на единния орган за борба с корупцията е приобщаването на компетентностите и правомощията на специализирана дирекция в ДАНС, която и до момента има предмет на работа, противодействие на корупцията. Сред основните акценти в управленската програма на Министерство на правосъдието е намаляването на административната  тежест, където работата на Министерството на правосъдието е свързана преди всичко с издаването на свидетелство за съдимост. \r\nМинистър Цачева поясни, че ще бъде намален с година и половина срокът за придобиване на българско гражданство. \r\nЦачева допълни, че има одобрена мярка за разработване на правила, гарантиращи възможността за разследване на главния прокурор. Министърът на правосъдието обясни, че това е разписано в пътната карта в изпълнение на препоръките по анализа и доклада на европейските прокурори. По думите й предстои да бъде обсъдено, но към момента това е разписаната мярка, която е одобрена от ВСС.\r\nЦачева заяви, че Министерството ще работи по три досиета по време на Българското председателство на съвета на ЕС.\r\nДеница КИТАНОВА", "date": "2017.08.05", "title": "Приоритетите в сектор „Правосъдие“ са ефективна и бърза съдебна власт, борба с корупцията и намаляване на административната тежест (ОБЗОР)"}
{"url": "http://www.focus-news.net/news/2017/08/05/2422766/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Турция Реджеп Таийп Ердоган заяви, че правителството е „решено да възпита поколения, запознати с религията: с тяхната религия, история и култура“, по време на откриването на джамията Йълдъз Хамидийе в Истанбул, след четиригодишен ремонт.\r\n„Това не е работа само на правителството. Това трябва да бъде осъществено от всички нас, майки и бащи. Ще продължим да работим здраво, за да отгледаме поколения, които знаят кои са те, от къде идват и накъде отиват. Възможно е да има недостатъци в това отношение, но сърцевината на вярващия е солидна. Вярвам, че ще преодолеем недостатъците за кратко време.“, заяви Ердоган.\r\n„Ще започнем да постигаме резултати, когато видим джамиите пълни с млади хора. Ще работим непрекъснато за да подобрим, както физическата, така и духовната си култура. Задължени сме да постигнем това, не само заради себе си, но и за нашите братя и сестри, които ни гледат и са отворили сърцата си за нас“, добави турският президент.\r\nОсвен това, той говори и за миналогодишния опит за преврат. Той подчерта, че превратаджиите са атакували джамии, в опит да „умълчат рецитацията на езана(мюсюлманския повик за молитва).\r\n„Тези, които нападнаха нашата държава и нация, първо посегнаха на нашите убежища. На 15 юли, нашата скромна джамия, намираща се в щаба за Командване на специални операции ( в Анкара) и джамията Миллет в президентският комплекс Бештепе, бяха бомбардирани от самолети. Също така, в Истанбул, много джамии, в които се произнасят молитви „села“, бяха предмет на обстрел от превратаджиите. В Измир също беше нападната джамия. Тези случки не са случайно на съвпадение“, подчерта Ердоган.\r\nТурският лидер направи тези изявления, след петъчната молитва в джамията Йълдъз Хамидийе, издигната от Османския султан Абдул-Хамид II и построена между 1884-1886 г.\r\n„От построяването на джамията са изминали 132 г., нека тя да радва нашите сънародници и целия ислямски свят. Тя е страхотна ценност за Истанбул.\r\nДжамията се намира близо до двореца Йълдъз, в истанбулският квартал Бешикташ.\r\n*** Политиката на Румъния по отношение на Русия се характеризира със „сдържане и диалог“, каквато е и политиката на НАТО към Москва. Това заяви Министърът на външните работи на Румъния Теодор Мелешкану.\r\n„Отношенията с Русия могат да бъдат ясно определени с две думи: сдържане и диалог. Сдържане, означава присъствие в източната част на европейския континент, където, в момента, поне от страна на Русия, има сериозно съсредоточаване на въоръжени сили и въоръжение. Това присъствие трябва да бъде пропорционално, без да произвежда впечатление за опасност, но да осигурява безопасността на източния фланг. Диалога се провежда по теми, които не са предмет на санкции.“, заяви Мелешкану.\r\nТой, също така, коментира решението на правителството на Молдова, да обяви руския вицепремиер Дмитрий Рогозин за персона нон грата в страната: „Той ще изказва своята гледна точка, но не от територията на Молдова, а в Москва или на друго място. За него повече няма да има трибуна или възможност да говори такива неща в тази страна.“\r\nОсвен това, Мелешкану заяви, че в МВнР на Румъния е създаден отдел за Стратегически комуникации за анализ и противодействия на изфабрикувана информация.\r\n„Лъжливите съобщения постъпват по различни канали и на тях трябва да се оказва необходимото протидействие не чрез цензура или пропаганда, а като се представят реалните и конкретни факти, които ще дадат на хората необходимата информация“, обяви румънският министър. Според него такава информация „идва и от други страни, но Русия е особено активна в използването на тази технология.“\r\n*** Специалният представител на американския президент по въпросите на борбата срещу „Ислямска държава“ Брет Макгърк заяви, по време на свой брифинг, че САЩ се обявява решително против провеждането на референдума за независимост на Иракски Кюрдистан.\r\n„Следим внимателно ситуацията около референдума, който, както казаха кюрдските власти, трябва да се проведе на 25 септември. Правителството на САЩ се обявява решително против това намерение“, заяви МакГърк.\r\nИракски Кюрдистан е автономна област в Северен Ирак, чийто статут е закрепен в конституцията на Ирак от 2005 г. Кюрдските власти нееднократно повдигаха въпроса за независимостта и през юни 2017 г. обявиха, че на 25 септември ще проведат референдум за отделяне от Ирак.\r\n*** Президентът на САЩ Доналд Тръмп е провел телефонен разговор с френския си колега Еманюел Макрон, за да обсъдят текущата международна обстановка.\r\nДвамата са обсъждали как да подобрят координацията между двете страни, в усилията за прекратяване на кризата в Сирия и Ирак, както и как да отговорят на уголемяващото се влияние на Иран.\r\nСред обсъжданите теми е била и войната в Либия, където има сериозна терористическа активност и според двамата е време да се намери политическо решение на ситуацията.\r\nТръмп и Макрон са се договорили, че режимът на Николас Мадуро във Венецуела трябва да възстанови правата на хората в страната.\r\nПрезидентите са подчертали важността на изпълнението на Минското споразумение, от всички засегнати страни, за да се достигне до мирно разрешение на ситуацията в Украйна.\r\nВ края на разговора те са обсъдили теми от общ интерес, по отношение на Северна Корея.\r\n*** Съветът за сигурност на Организацията на обединените нации ще гласува в събота (05.08) предложението на САЩ за нови санкции срещу Северна Корея.\r\nГласуването е насрочено за 3 часа (21:00 българско време). Предлаганите мерки ще лишат Северна Корея от един милиард долара, които тя печели от изнасянето на въглища, желязо, морски продукти и олово.\r\n*** Икономически данни, публикувани от Китайските провинции, за първото полугодие на 2017 г., са показали, че икономическата реструктуризация в Китай дава плодове и води до стабилен и качествен растеж.\r\nКитайската икономика е продължила стабилния си растеж през първото полугодие, като БВП е пораснал с 6,9% на годишна база, до около 5,6 трилиона долара, според данни от Националното статистическо бюро на страната.\r\nВ разбивка на общите числа, провинциите, автономните региони и градовете, публикуваха свои собствени регионални икономически данни.\r\nАналитици заявиха, че данните говорят за новооткрита жизненост на регионалните икономики, освободени, чрез реструктуризацията на икономиката, която налага растеж ориентиран към потребление и иновации. Това трябва да извади от употреба остарели отрасли и да намали корпоративните разходи, както и да намали задлъжнялостта на икономиката.\r\n„Всички знаем, че китайската икономика има L-образна форма на растеж. Много хора питат, кога ще свърши пропадането. Ако погледнем икономическите данни и тяхната конотация, ще видим, че тя вече е влязла в хоризонтална фаза и се обръща към стабилен растеж“, заяви Яо Джинюан, изследовател в Службата на съветниците на Държавния съвет на Китай.\r\n*** Мигрантите от Европейския съюз под 30 години, може да получат двугодишна виза, даваща им правото да живеят и работят във Великобритания, според планове, обмисляни от правителството на Обединеното Кралство.\r\nНа консултативния съвет по миграцията, независим орган, е било поръчано, от правителството, да разгледат каква ще бъде икономическата цена и евентуалната печалба от мигрантите от ЕС и да изучат потенциални варианти за граничен контрол след Брекзит.\r\nВ свое съобщение, комисията е предположила, че Великобритания може да последва подхода на Нова Зеландия, Австралия и Канада и да даде преференциален статут на мигранти между 18 и 30 години.\r\n„В съобщението пише, че „Има ред причини за това – по-младите мигранти, имат пред себе си по-дълъг трудов живот и затова имат по-голям шанс да допринесат положително за публичните финанси, освен това, се предполага, че те могат да бъдат асимилирани по-успешно.“\r\n*** Рекомендация за изпращането на високо-технологични противотанкови оръжия на Украйна е на бюрото на президента на САЩ Доналд Тръмп в Белия Дом. Предложено е да бъдат изпратени антитанкови ракети „Javelin“, на цена около 50 милиона долара.\r\n„Това е правилният ход и виждам отпечатъците на Министъра на отбраната Матис върху него“, коментира Адмиралът в оставка Джеймс Ставридис, бивш командващ от НАТО и анализатор на NBC.\r\n„Това е много логичен и обоснован ход, който ще помогне в сдържането на Русия, тъй като ще посее съмнения в умовете на агресорите, в желанието им да използват офанзивни оръжейни системи“, добави той.\r\nСпоред телевизията, Русия е анексирала Крим през 2014 г. и продължава да поддържа проруските бунтовници в Източна Украйна. Предложението за доставката на тези оръжия, се направи на фона на нарастващото напрежение между Белия Дом и Конгреса, относно това, как да бъде отговорено на намесата на Русия в изборите през 2016 г. и разследването на Специалния съветник Робърт Мюлер за възможно взаимодействие между кампанията на Тръмп и Русия. Президентът одобри закона за новите санкции срещу Русия, наложени заради кибератаките ѝ и действията ѝ в Украйна, но се оплака, че това е нанесло вреда на отношенията между двете страни.\r\nИзточниците на телевизията са заявили, че няма окончателно решение за доставката на оръжията, но са потвърдили, че Пентагонът одобрява подобен ход.\r\nГоворител на Пентагона не е дал детайли относно пратката и е коментирал, че „все още няма решение по въпроса“.\r\n„Мога да кажа, със сигурност, че нито сме предоставили защитни оръжия на Украйна, нито сме отхвърлили възможността да го направим“, е заявил говорителят на Държавния департамент Хедър Науерт, по време на брифинг.\r\nСпоред източниците на телеивзията, все още не е решено дали САЩ ще снабди Украйна с „Javelin”, чрез посредник и дали американски военнослужщи ще обучават украинските военни да ги използват.\r\nНай-често срещания руски танк е Т-90, според Лорен Томпсън, Оперативен директор на Института Лексингтън, консервативен тинк-танк. Той обясни, че ракетите „Javelin” атакуват машината по горната част, една от най-уязвимите ѝ точки, докато другите ПТО, които се изстрелват от рамото, не могат да нанесат сериозни щети на руския танк", "date": "2017.08.05", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/08/05/2422767/sport-dnes-shte-se-izigrayat-dve-sreshti-ot-balgarskoto-futbolno-parvenstvo.html", "text": "Днес предстои да се изиграят мачовете от четвъртия кръг на  българското футболно първенство Първа Професионална Лига. В Стара Загора, на Трейс Арена,от 18,45, ще играят отборите на Верея и Левски (София), а в София на Националния стадион „Васил Левски“, от 21:00 часа, ще играят Витоша (Бистрица) и Лудогорец (Разград).\r\nЛевски ще бъде воден от своя помощник-треньор – Асен Букарев само за тази среща. От следващия мач на скамейката ще бъде италианецът Делио Роси, който официално е новият наставник на Левски и замени досегашният Николай Митов, който се раздели по взаимно съгласие с клуба. Верея и Левски имат по 4 точки преди този мач, като софиянци са с мач по-малко.\r\nОчаква се Лудогорец отново да направи сериозни промени в стартовия си състав, спрямо мача от Шампионската лига срещу Апоел Беер-Шева, спечелен с 3:1.", "date": "2017.08.05", "title": "Спорт: Днес ще се изиграят две срещи от българското футболно първенство"}
{"url": "http://www.focus-news.net/news/2017/08/05/2422768/sport-zapochna-parvenstvoto-vav-vtoroto-nivo-na-angliyskiya-futbol.html", "text": "Първенството във второто ниво на английския футбол „Чемпиъншип“ започна. В първия ден бяха проведени две срещи: \r\nНотингам Форест: Милуол 1:0 и\r\nСъндърланд: Дарби Каунти 1:1\r\nДнес предстои да се изиграят и останалите девет срещи от кръга.", "date": "2017.08.05", "title": "Спорт: Започна първенството във второто ниво на английския футбол"}
{"url": "http://www.focus-news.net/news/2017/08/05/2422769/sport-ludogorets-kupuva-nov-zashtitnik.html", "text": "Лудогорец ще купи левият защитник на Заря (Луганск) Рафаел Форстър. Футболистът ще пристигне днес за медицински прегледи в Разград и е родом от Бразилия. Той е играл за бразилските отбори Гояс и Бразил РС и има 99 мача и 11 гола във второто ниво на бразилския футбол и 18 в елитната група на страната. През 2016 г. преминава в Заря (Луганск), където е изиграл 16 мача, в които е вкарал три гола.Форстър е юноша на Интернасионал (Порто Алегре).", "date": "2017.08.05", "title": "Спорт: Лудогорец купува нов защитник"}
{"url": "http://www.focus-news.net/news/2017/08/05/2422770/tass-liderat-na-svobodnata-demokraticheska-partiya-na-germaniya-prizova-za-po-tvarda-politika-spryamo-turtsiya.html", "text": "Лидерът на Свободната демократическа партия(СвДП) на Германия Кристиан Линднер призова германското правителство да провежда по-твърда политика по отношение на Турция и в частност за издаването на визи и доставката на оръция, предаде ТАСС.\r\n„Не може да има никакво отпускане по визовите въпроси“, заяви Линднер в интервю за германска медия,“Освен това, всички доставки на въоръжение трябва да бъдат замразени“, добави той.\r\nТой счита, че германското правителство се е бавило твърде дълго, за да реагира на действията на Анкара. „Трябваше много отдавна да прекратим политиката на умиротворение. Преговорите за приемане на Турция в ЕС, трябва да бъдат незабавно прекратени.“, подчерта Линднер. Според него процеса за присъединяване на страната към ЕС „повече напомня на зомби“.\r\nПоследното изостряне на отношенията между Берлин и Анкара стана в резултат от задържането на шестима активисти, сред които се оказа немецът Петер Щойдтнер. Те бяха обвинени, че са съдействали на дейността на терористически групировки. На 20 юли Министърът на външните работи на Германия Зигмар Габриел заяви, че страната му ще преразгледа политиката си по отношение на Турция, включително и в икономическата сфера.\r\nПревод и редакция:", "date": "2017.08.05", "title": "ТАСС: Лидерът на Свободната демократическа партия на Германия призова за по-твърда политика спрямо Турция"}
{"url": "http://www.focus-news.net/news/2017/08/05/2422771/aktualna-patna-obstanovka.html", "text": "Днес ще е слънчево и горещо. Ще духа слаб вятър от изток-североизток. Това съобщиха от пресцентъра на Агенция „Пътна инфраструктура“. Максималните температури ще бъдат между 36° и 41°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\n- за дните петък – от 17:00 часа до 20:00 часа и неделя – от 14:00 часа до 20:00 часа:\r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-5 Русе-Велико Търново;\r\n-\tпът I-9 Варна-Бургас;\r\n-\tпът II-99 Бургас-Царево.\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:  област Бургас: от км 335+000 до км 339+000 – ремонтни дейности почистване на водостоци и облицоване на окопи посока София. Стесняване на едната лента. Срок до 11.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.; при км 25+600 /местност „Боруна“/ – движение в едно платно, поради укрепване на свлачище. Ограничено е платното посока Варна. Срок до 10.09.2017 г.; ограничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; движение с повишено внимание в двете посоки от км 41+000 до км 78+000, поради полагане на хоризонтална маркировка. Срок до 07.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: Сумер-Враца от км 125+500 до км 143+000 – косене на тревни площи. Стесняване на една от лентите за движение. Срок до 12.08.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: Благоевград-Кресненско ханче от км 356+100 до км 392+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 11.08.2017 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: от км 93+500 до км 130+400 – монтаж и укрепване на пътни знаци. Срок до 07.08.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: ОПУ Ловеч: Луковит-Петревене от км 140+800 до км 141+340 в гр. Луковит движение с повишено внимание поради ремонт на асфалтовата настилка. Движението се осъществява при стеснение две ленти. Движението се осъществява с повишено внимание. Срок до 25.08.2017 г.; област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 69+832 – движение с повишено внимание поради изсичане на храсти и косене по банкети. В работните участъци ще има стеснение на една от лентите за движение. Срок до 10.08.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; полагане на хоризонтална маркировка по път Габрово-вр. Шипка /проход Шипка/ от км 155+200 до км 170+000. Движението се регулира в периода от 10:00ч. до 20:00ч. на 07.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; област Русе: разкл. Борово-Бяла от км 44+800 до км 52+000 - ремонтни дейности по асфалтовата настилка. Движението се регулира от сигналисти. Срок до 05.08.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: от км 487+500 до км 496+260 Ветрен- Бургас – извършване на аварийни ремонтни работи от 22 ч. до 6 ч. сутрин. Движението на МПС се провежда последователно в двете пътни платна. Скоростта на движение се намаляване до 50км/ч. Срок до 10.08.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 11.08.2017 г.\r\nСЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Градево-прохода „Предел“ от км 14+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 11.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението ще се извършва в лявата или дясната лента за движение. Срок до 11.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-1903 Елешница-отклонението за Якоруда-Разлог от км 8+000 до км 11+000 – косене и изсичане на храсти. Движението ще се извършва в лявата или дясната лента за движение. Срок до 11.08.2017 г.\r\n път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-99 Созопол-Караагач от км 20+000 до км 49+000 – косене на тревни площи и рязане на храсти. Движение с повишено внимание. Срок до 21.08.2017 г. \r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности. Срок до 31.08.2017 г. \r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Ракево км 20+000 до км 25+000 - частични ремонти на асфалтовата настилка. Движение с повишено внимание. Срок до 12.08.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 14.08.2017 г.; път III-161 разклон път II-16-Лютидол км 0+000 до км 8+700 – частични ремонти на асфалтовата настилка. Стесняване на една от лентите за движение. Срок до 12.08.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 18.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1302 Пудрия-Главаци км 12+000 до км 15+700 – частични ремонти на асфалтовата настилка. Стесняване на една от лентите за движение. Срок до 12.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът II-62 Невестино-Дупница от км 12+000 до км 36+000 – тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 18.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът IІІ-3502 Беглеж-Ъглен от км 23+900 до км 36+790 движение с повишено внимание – частични ремонти на настилката Срок до 11.08.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 м. Кара Тепе-Побит Камък от км 23+900 до км 33+000 – поетапно затваряне на лява и дясна лента за движение, поради частичен ремонт на пътната настилка. Срок до 05.08.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.; път ІІІ-605 Батановци-Мурено от км 10+000 до км 11+000 – ремонтни дейности на асфалтовата настилка. Движението се осъществява в една лента. Срок: 11.08.2017 г.; път ІІІ-811 Ракита-Брезник Пали Лула от км 32+000 до км 34+000 (посока Ракита – Брезник –  ремонтни дейности на асфалтовата настилка. Срок до 11.08.2017 г.; \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка.Срок до 10.08.2017 г. \r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Забележка: През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.\r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Асеновград-Чепеларе от км 53+960 до км 76+307 – частични ремонтни дейности на асфалтовата настилка. Движение с повишено внимание. Срок до 10.08.2017 г.; път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-867 Средногорци-Мадан от км 0+000 до км 7+300 – частични ремонти на асфалтовата настилка (заливане на фуги). МПС да се движат с повишено внимание в свободната лента, съобразно създадената организация на движение. Срок до 11.08.2017 г.;\r\nпът ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Гурково-Нова Загора от км 60+000 до км 63+000 – ръчно косене на храсти. Срок до 07.08.2017 г; път III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.05", "title": "Актуална пътна обстановка"}
{"url": "http://www.focus-news.net/news/2017/08/05/2422772/predstoyashti-sabitiya-v-stranata-za-5-avgust-agentsiya-fokus.html", "text": "***\r\nОт 10.00 часа в Борисовата градина Столична библиотека организира за трета поредна година традиционните летни читални.\r\n***\r\nОт 10.00 часа Национална асоциация „Подкрепа за кърмене“ и район „Надежда“, Столична община организират „Подкрепяме кърменето заедно“ в Северен парк (Главен вход).\r\n***\r\nОт 11.00 часа в парк „Заимов“ ще се състои Детска програма на Театър „ПАН”.\r\n***\r\nОт 11.00 часа в Борисовата градина, лятна естрада, ще се проведе Детска програма на Театрална къща „Мариета и Марионета“.\r\n***\r\nОт 21.00 часа на откритата сцена до хотел Добруджа в Албена ще прозвучат хитовете на рок групата „QUEEN” в изпълнение на рок банда със солист Теодор Койчинов.\r\n***\r\nВ Банско ще се проведе ХХ международен джаз фестивал.\r\n***\r\nНа пристанището в Бургас ще акостира световноизвестният ветроходен кораб „Rainbow Warrior“ на екоорганизацията „Грийнпийс“.\r\n***\r\nОт 11.00 часа при Пантеона в Морската градина Ще се проведе поредното издание на националния фестивал на ролерите „Стрийт Бургас“.\r\n***\r\nОт 11.00 часа в конферентна зала на Община Бургас, зам.-министърът на околната среда и водите Красимир Живков ще участва в дискусия „За по-чист морски туризъм”.\r\n***\r\nОт 17.00 часа на базата в Парк „Езеро“ започва Фестивалът на конния спорт.\r\n***\r\nОт 08.00 часа на плажа пред ресторант „Мистър Баба” ще се проведе плувен празник в морето „1000 х 1000”.\r\n***\r\nОт 08.00 часа на плаж Рапонги във Варна инициативата „Спорт срещу агресия”, която беше стартирана от народния представител от ГЕРБ Владимир Вълев, ще продължи с тренировки на плажа.\r\n***\r\nВ 10.30 часа на паркинга пред община Видин ще се съберат участниците в Ретро парад Видин 2017. В 11.00 часа ще започне парадният маршрут до крепостта „Баба Вида\". Около 11.30 часа ще се състои официалното откриване, когато кметът на Видин Огнян Ценков ще отправи своите поздравления към организаторите и участниците в проявата.\r\n Предвижда се церемонията по награждаването да се проведе в 14.00-14.30 часа \r\n***\r\nОт 12.00 часа на Крепоста \"Баба Вида\", ще се проведе детската постановка „Шегобишко на острова на чудесата\".\r\n***\r\nВ село Българево ще се проведе Празник на пъпеша.\r\n***\r\nОт 18.00 часа ще бъде отслужена Празнична Архиерейска вечерня храм „Св. Преображение Господне”, ж.р. „Тракия”, гр.Пловдив. Богослужението ще възглави Пловдивският митрополит Николай.                                          \r\n***\r\nОт 19.30 часа на сцената на амфитеатъра в гр. Созопол ще се проведе представяне на книгата „Престъпни мисли“.\r\n***\r\nОт 10.30 часа в село Гела ще се проведе ХV издание на Гайдарското надсвирване и Илинденски събор.\r\n***\r\nВ село Славейно ще бъдат отбелязани 114 години от Илинденско-Преображенското въстание. От 16.00 часа в храма „Св. пророк Илия” в селото ще бъде отслужена панихида в памет на загиналите във въстанието. От 17.00 часа ще започне тържествен концерт, който ще бъде последван от митинг и заря.\r\n***\r\nВ Народно читалище „Съгласие - 1883” в село Славейно, община Смолян, се открива първата самостоятелна изложба на Сияна Илиева Струнчева.\r\n***\r\nОт 18.30 часа в парк „Артилерийски“, кв. Казански, ще се проведе Четвърта среща на фолклорни състави от България и чужбина под мотото „Верея и приятели“.\r\n***\r\nОт 20.00 часа в парк „Пети октомври“ ще се проведе Музикално – театрален фестивал „Под звездите“.", "date": "2017.08.05", "title": "Предстоящи събития в страната за 5 август (Агенция „Фокус”)"}
{"url": "http://www.focus-news.net/news/2017/08/05/2422773/nimh-dnes-shte-e-slanchevo-i-goreshto-maksimalnite-temperaturi-shte-badat-mezhdu-36-i-41.html", "text": "Днес ще е слънчево и горещо. Ще духа слаб вятър от изток-североизток. Това съобщи за Агенция \"Фокус\" Анна Дякова, дежурен синоптик в Националния институт по метеорология и хидрология (НИМХ) към Българската академия на науките (БАН). Максималните температури ще бъдат между 36° и 41°.\r\nНад Черноморието ще е слънчево с максимални температури на въздуха: 32°-35°. Температурата на морската вода е 25-26°. Вълнението на морето ще бъде 1-2 бала.\r\nНад планините ще е слънчево. Ще духа слаб до умерен североизточен вятър. Максимална температура на височина 1200 метра около 28°, на 2000 метра - около 20°.\r\nАтмосферното налягане ще се задържи близко до средното за август.", "date": "2017.08.05", "title": "НИМХ: Днес ще е слънчево и горещо, максималните температури ще бъдат между 36° и 41°"}
{"url": "http://www.focus-news.net/news/2017/08/05/2422774/new-europe-evropeyskata-komisiya-shte-predostavi-93-mln-evro-na-oon-za-podkrepa-na-bezhantsite-v-gartsiya.html", "text": "Европейската комисия ще отдели допълнителни 9,3 млн. евро на Върховния комисариат на ООН за бежанците с цел предоставяне на допълнителни средства за Гърция, пише вестник New Europe.  По този начин Върховният комисариат ще може да продължи да оказва подкрепа за бежанците и мигрантите в европейската страна.  \r\nДопълнителните средства ще гарантират продължаването на услугите на островите: ще покриват транспорта, наставянето и допълнителните услуги по преселването на кандидатите за убежище, оказване на защита и неформално образование за децата. Друга програма, която ще бъде финансиране, е пробната система за настойничество на малолетните без придружител.  Мария Динкова", "date": "2017.08.05", "title": "New Europe: Европейската комисия ще предостави 9,3 млн. евро на ООН за подкрепа на бежанците в Гърция"}
{"url": "http://www.focus-news.net/news/2017/08/05/2422775/stara-zagora-teodor-tankov-ot-prirodomatematicheska-gimnaziya-geo-milev-v-grada-e-shampion-na-aziya-oupan-2017-po-matematika.html", "text": "Ученикът от старозагорската Природоматематическа гимназия „Гео Милев” Теодор Танков е шампион по математика от Азия оупън 2017 – AIMO, съобщи математикът Любомир Любенов, координатор на българското преставителство на форума. Това информират от пресцентъра на Община Стара Загора. На  Откритото първенство на Азия по математика, който се провежда в столицата на Малайзия – Куала Лумпур, младите български математици постигнаха грандиозен успех. Те ще се завърнат в Родината с общо 7 златни, 8 сребърни и 4 бронзови медала. Останалите старозагорци също се представиха добре. Сред медалистите са още Христо Анастасов от 4 клас на СОУ „Максим Горки” – със сребърен медал, а Любен Карбанов и Михаил Михов от ПМГ „Гео Милев” са бронзови медалисти. \r\nОбщо 19 български ученици, от 3 до 12 клас, от София, Стара Загора, Пловдив, Бургас, Хасково и Добрич стигнаха до финала на престижния форум, след квалификационните състезания – SASMO и „Математика без граници”. Състезанието се проведе в Dewan Peperiksaan Universiti в Куала Лумпур върху 30 математически задачи за всеки клас, които участниците трябваше да решат за 120 минути. \r\nЗа шампион на Азия оупън за 2017 г. на официалната церемония бе обявен седмокласникът от ПМГ „Гео Милев” в Стара Загора Теодор Живков Танков, който реши вярно 29 задачи и победи представителите на азиатския феномен Китай. Освен златния медал Теодор ще донесе в Стара Загора и купата за шампион на Азия, както и „Звездата на Азия” – награда, която получава най-добрия състезател на съответната страна-участник. \r\nУспехът на Теодор Танков е поредният на старозагорските математици на азиатския континент. През юли 2017 г. в Сингапур на състезанието Математическо предизвикателство – SIMOC Мирослав Минчев от 6 клас на ПМГ „Гео Милев” спечели сребърна купа за вицешампион, златен медал от индивидуалното и бронз от отборното класиране. Това е най-големият успех на старозагорските математици на състезания от последните седем години, след шампионските титли на Николай Белухов.\r\nТози пореден успех на талантливите старозагорски деца-математици стана възможен отново с помощта на кмета на Стара Загора Живко Тодоров. В три последователни години той подпомага участието на учениците от Стара Загора на математически форуми.", "date": "2017.08.05", "title": "Стара Загора: Теодор Танков от Природоматематическа гимназия „Гео Милев” в града е шампион на Азия оупън 2017 по математика"}
{"url": "http://www.focus-news.net/news/2017/08/05/2422776/ria-novosti-okolo-11-hil-semeystva-sa-ostanali-bez-elektrichestvo-v-yaponiya-zaradi-tayfuna-noru.html", "text": "Около 11 хил. семейства в Япония са останали без електричество заради силния тайфун „Нору“, който достигна южната префектура Кагошима, предава РИА Новости. \r\nПроливен дъжд и силен вятър са ударили острова. Според синоптиците порой с такава интензивност е случва един път на 50 г. В някои райони силата на вятъра е надвишила 30 метра в секунда. „Нору“ се движи на североизток много бавно, вследствие на което той се задържа по-дълго над една и съща област. Поради тази причина лошото време ще продължи повече от обичайното. \r\nОчаква се в неделя тайфунът да достигне остров Кюшу. Ако не промени своята посока в понеделник и вторник „Нору“ ще бъде над Токио.  Мария Динкова", "date": "2017.08.05", "title": "РИА Новости: Около 11 хил. семейства са останали без електричество в Япония заради тайфуна „Нору“"}
{"url": "http://www.focus-news.net/news/2017/08/05/2422777/plovdiv-mitropolit-nikolay-shte-oglavi-praznichna-vechernya-v-hram-preobrazhenie-gospodne-v-zh-k-trakiya.html", "text": "На 6 август всяка година Православната църква прославя великото и славно Преображение на Господа нашего Иисуса Христа. По този повод във всички епархии на Българската православна църква, днес от 18.00 часа се отслужва празнична вечерня, а на 6 август, неделя - Божествена света литургия. Двете богослужения в пловдивския храм \"Преображение Господне\", ж. к. \"Тракия\", ще оглави Негово високопреосвещенство Пловдивски митрополит Николай. \r\nНикола ПЕТКОВ", "date": "2017.08.05", "title": "Пловдив: Митрополит Николай ще оглави празнична вечерня в храм \"Преображение Господне\" в ж. к. \"Тракия\""}
{"url": "http://www.focus-news.net/news/2017/08/05/2422778/reuters-zemetresenie-s-magnitud-58-e-bilo-registrirano-vav-filipinite.html", "text": "В събота земетресение с магнитуд 5,8 по скалата на Рихтер е било регистрирано в южния остров Минданао, Филипините, предава Reuters. \r\nЕпицентърът на труса е бил на 34 км източно от град Генерал Сантос, чието население е почти 600 хил. души. \r\nОт Геологическата топографска служба на САЩ съобщиха, че дълбочината на земетресението е 74 км, но от Европейския средиземноморски сеизмологичен център посочиха, че дълбочината на труса е едва 10 км, което ще увеличи неговото влияние. \r\nЗеметресение с магнутд 5,8 се определя като умерено и може да доведе до значителни щети.  Мария Динкова", "date": "2017.08.05", "title": "Reuters: Земетресение с магнитуд 5,8 е било регистрирано във Филипините"}
{"url": "http://www.focus-news.net/news/2017/08/05/2422779/denyat-5-avgust-v-balgarskata-istoriya.html", "text": "1901 г. - закрива се деветият конгрес на македонската емиграция. Председател на Върховния комитет е Стоян Михайловски, а подпредседател – генерал Иван Цончев.\r\n2014 г.\r\nМинистерството на културата награждава с отличието „Златен век“ – печат на Симеон Велики, художникът Симеон Спиридонов.\r\n2002 г.\r\nМинистър-председателят Симеон Сакскобургготски е на работно посещение в Ливан и Йордания с цел възстановяване на икономическите връзки с тях и стимулиране на инвестиции.\r\n1958 г.\r\nПлиска, Преслав и Мадара са обявени за историко-архитектурни резервати с национално значение.\r\n1943 г.\r\nОтправя се писмо на \"Петорката\" (Никола Петков, Кимон Георгиев, Кръстьо Пастухов, Цвятко Бобошевски и Венелин Ганев) до царя за промяна на вътрешната и външната политика на страната.\r\n1938 г.\r\nПодписан е протокол за френски външен заем за България в размер на 375 000 000 франка.\r\n1903 г.\r\nПо инициатива на Александър Протогеров в София 14 бежански македонски братства основават Върховна (Обща) емигрантска комисия с председател Александър Протогеров, подпредседател Лазар Лазаров, секретари Евтим Спространов и Георги Разлогов и съветник д-р Владимир Руменов, на мястото на разпуснатия през януари Върховен комитет. На 7 август на съвместно заседание с Благодетелната комисия излъчват делегация от професорите Любомир Милетич и Иван Георгов, която търси подкрепа в Петербург, но получава отказ от руското правителство. На 13 август двете комисии организират голям митинг в София в подкрепа на Илинденско-Преображенското въстание, а на 14 септември (Кръстовден) – траурно шествие от 20 000 души.\r\nАлександър Николов Протогеров е български офицер, генерал-лейтенант (от 03 октомври 1918 г.), политик, един от ръководителите на ВМРО. Роден е на 23 февруари 1867 в Охрид. Завършва Военното училище в София през 1887 г. Участва в Сръбско-българската война. На действителна военна служба като офицер е от 1887 г. до 1912 г.; напуска армията като подполковник. Участва активно в легалното македонско освободително движение; един от основателите на македонските братства (1893 г.) и член на ВМОРО. Войвода е на чета в Горноджумайското въстание (1902 г.) и в Илинденско-Преображенското въстание (1903 г.). През 1911 г. е избран за член на ЦК на ВМОРО. Заедно с Т. Александров организира атентатите в Щип (ноември 1911 г.) и Кочани (август 1912 г.), които стават повод за Балканската война (1912 г. – 1913 г. ). През 1912 г. е назначен за помощник-командир и командир на бригада в македоно-одринското опълчение. През 1915 г. е член на ЦК на ВМРО. По време на Първата световна война е военен губернатор на Моравската област. От 1917 г. е директор на Дирекцията за стопански грижи и обществена предвидливост, генерал-майор. Като военен комендант на София през септември 1918 г. организира потушаването на войнишкия бунт. През 1919 г. заедно с Т. Александров, П. Чаулев, Г. Попхристов възражда ВМРО. Организира изпращането на чети в Македония. Подписва Майския манифест на ВМРО във Виена (1924 г.) и постепенно се ориентира към позицията на Коминтерна за решаването на македонския въпрос. Присъства на убийството на Т. Александров (31 август 1924 г.). Четири години организацията разследва неговото отношение и участие в убийството на Т. Александров и доказва активната му роля в това престъпление. Осъден е на смърт от ВМРО и е убит на 7 юли 1928 г. в София.\r\n1901 г.\r\nЗакрива се деветият конгрес на македонската емиграция. Председател на Върховния комитет е Стоян Михайловски, а подпредседател – генерал Иван Цончев.\r\nСтоян Николов Михайловски е български писател. Син е на Н. Михайловски, племенник на Иларион Макариополски. Роден е на 7 януари 1856 г. в гр. Елена. Завършва Галатасарайския лицей в Цариград през 1872 г. и правни науки през 1879 г. Той е съдия, публицист, учител и професор. Напуска университета в навечерието на Руско-турската освободителна война и се връща в България. Работи като адвокат в Свищов, Търново, София (до 1879 г.). Главен редактор е на вестник “Народен глас” в Пловдив (1880 г.). Завършва образованието си във Франция през 1883 г. Преподава френски език и литература, история в СУ “Св. Климент Охридски” (1892 г. – 1895 г.). Доцент е по всеобща литературна история. Дописен член на БАН (от 1882 г.), действителен член на БАН (от 1898 г.). Народен представител в III ВНС (1886 г. – 1887 г.). Заради статията “Потайностите на българския дворец”, публикувана през 1904 г. във вестник “Ден”, е осъден и уволнен. Умира на 3 август 1927 г. в София. Негови произведения са “Поема на злото” (1889 г.), “Novissima verba” (1889 г.), “Сатири” (1893 г.), “Философски и сатирически сонети” (1895 г.), “Книга за българския народ” (1896 г.), “Когато боговете се смеят” (драма, 1922 г.) и др. Много популярни са неговите басни. Автор на известния български химн за св. св. Кирил и Методий “Върви, народе възродени!” (1892 г.), “Политически и философско-религиозни размишления” (1999 г.).\r\n1900 г.\r\nПриключва започналият на 30 юли седми конгрес на македонските братства в София, на който присъстват 91 делегати. Върховният македоно-одрински комитет е обединение на Върховния комитет, Македонския комитет и дружествата \"Странджа\". На състоялия се конгрес председател е Борис Сарафов, а подпредседател - Тома Давидов.\r\n1894 г.\r\nВзето е решение за възстановяване на Либералната партия. На 6 август е избрано ръководство (седмочисленици): Петко Каравелов, Алеко Константинов, Иван Славейков, д-р Георги Калинков, Коста Арсениев, Христо Горанов и К. Димов. От 18 август 1894 г. започва да излиза в. \"Знаме\". \r\nПетко Стойчев Каравелов е български държавник, брат на Любен Каравелов. Роден е на 24 март 1843 г. в гр. Копривщица. През 1860 г. постъпва в Московския университет. Следва в Историко-филологическия и в Юридическия факултет. Подпредседател е на Учредителното народно събрание (1879 г.), участва в изработването на Българската (Търновска) конституция. Министър-председател е в годините между 1880 г. – 1881 г.; 1884 г. – 1886 г. и 1901 г.; играе решаваща роля в Съединението (1885 г.) и в Сръбско-българската война. Регент заедно със Стефан Стамболов и генерал С. Муткуров (1886 г.). През 1891 г. е обвинен в убийството на министър Белчев и е осъден на затвор; амнистиран през 1894 г. Водач е на Либералната партия в годините между 1879 г. – 1893 г.; от 1896 г. до 1903 г. е председател на Демократическа партия. Умира на 24 януари 1903 г. в София.На тази дата са родени:\r\n1950 г.\r\nРодена е Маргарита Йорданова Пешева – български философ, критик по масови комуникации, медиен експерт, журналист. Завършва специалност \"Философия\" в Софийски университет “Св. Климент Охридски” през 1972 г.; специализира в МГУ \"М. В. Ломоносов\" (1977 г.) и Санкт Петербург (1990 г.). Преподавател е във Философския факултет на Софийски университет ”Св. Климент Охридски” до 1982 г. и научен сътрудник в Институт по философия при БАН; ст. н. с. II ст. (от 1991 г.); от 1997 е доцент в УНСС. Между 1995 г. и 1996 г. води ТВ преглед във вестник \"Телевизия и радио\". Член на СЕМ и първи негов председател (ноември 2001 г. – ноември 2002 г.). Нейни книги са \"Художествената култура и младежта\" (1985 г.), \"Художествен синтез\" (1989 г.), \"Телевизията – перископ в социалния океан\" (1990 г.), \"Телевизията – политическата машина\" (1993 г.), \"Телевизионното махало\" (1993 г.), \"Дворецът на Дедал: Телевизионният лабиринт. Опит за история на Българска телевизия\" (1995 г.), \"Телевизия в преход\" (1998 г.), и др.\r\n1940 г.\r\nРоден е Ивайло Знеполски – български критик и изследовател на киното, професор. Завършва философия в Софийски университет “Св. Климент Охридски”. Преподава \"Анализ на филма\" във ВИТИЗ (1980 г. – 1984 г.). Преподавател е в Софийския университет по семиотика, култура и масови комуникации. Ръководител е на катедра \"Културология\" (от 1984 г.). Професор в Парижкото висше училище за социални науки (1997 г. – 1999 г.). Заместник-министър на културата в правителството на Димитър Попов и министър в правителствата на Любен Беров и Ренета Инджова. Работи както в областта на оперативната критика, така и в сферата на сериозните научни изследвания: \"Пътища и пътеки на българското кино\" (1972 г.), \"Между отчуждението и насилието\" (1973 г.), \"Умберто Еко и \"Името на розата\" (1988 г.), \"Катастрофата като филмова метафора\" (1993 г.).\r\n1924 г.\r\nРоден е Емил Томов Петров – български литературовед. Завършва право в София. Работи като уредник и редактор във вестник \"Литературен фронт\" (1947 г. – 1958 г.), в сценарната комисия на Българска кинематография (1949 г. – 1952 г.), председател на Съюза на кинодейците (1953 г. – 1955 г.) и главен редактор на списание \"Киноизкуство\" от 1955 г. Печата за пръв път във вестник \"Заря\" (1938 г.). Автор на годишни прегледи на литературната и кинопродукцията. Член е на жури на международни фестивали на игралното и документалното кино в Москва, Карлови Вари и др. Умира на 6 ноември 2002 г. в София. Съчинения: \"Поезия и псевдопоезия\" (1956 г.), \"Поезията в настъпление\" (1961 г. ), \"Силата на поезията\" (1961 г. ), \"Бяло и черно\" (1971 г.), \"Литература. Киноизкуство\" (1974 г.), \"Подемът\" (1981 г.), \"Вибрации\", в 2 т. (1984 г.), \"Разумът на страстта\" (1988 г.) и др.\r\n1911 г.\r\nРоден е Григор Угаров (псевдоним на Григор Ангелов Кошев) – български писател. Завършва Земеделски институт в Хаслев, Дания (1932 г.). От 1935 г. работи като библиотекар в Окръжния софийски съд, в съдебната палата и в съвета на адвокатската колегия. Началник е на отдел “Култура” при Районния народен съвет “В. Левски”, София. Редактира библиотека “Огнище”. Автор е предимно на творби за юноши и деца с приключенска и научна тематика. Умира на 30 септември 1983 г. Негови съчинения са “Горското дете” (1937 г.), “Малкият пътешественик” (1938 г.), “Черният принц” (1941 г.), “В страната на бурите” (1943 г.), “По следите на заточеника” (1956 г.), “Търсачи на съкровища” (1961 г.), “Малкият септемвриец” (1963), “Къщата на бухалите” (1965), “Невидимият риф” (1965 г.), “Пътеписни бележки за древна и съвременна Сирия” (1976 г.), “Опашката”, приказка (1978 г.), “Бодливка” (1981 г.), “Боят при Марков камък” (1980 г.), “Лисичето” (1985 г.), “Момъкът с белия кон” (1984 г.), “Несподелени изповеди. Есета” (1986 г.), “Тайната на отряда. Повест” (1981 г.), “Тайните на дядовото село. Разкази” (1985 г.), “Щъркът на дядо Йордан Московеца. Разказ” (1984 г.) и др.\r\n1862 г.\r\nРоден е Иван Симеонов (И. С. Кушинов) – военен деец, полковник. Завършва Военното училище в София (четвърти випуск – 1883 г.) и постъпва на служба в 4-ти пехотен Плевенски полк. В Сръбско-българска война (1885 г.) е командир на рота от полка и участва в боевете при Сливница (5 ноември – 7 ноември), където е тежко ранен. Присъединява се към бунта на офицерите русофили в Силистра (1887 г.), а след потушаването му емигрира в Русия. Постъпва на служба в руската армия. След разрешаване на офицерско-емигрантския въпрос (1898 г.) се завръща в България и служи в 24-ти пехотен Черноморски полк (1900 г.). По-късно е помощник-командир на 17-ти пехотен Доростолски полк (1911 г.). Участва в Балканската война (1912 г. – 1913 г.) като дружинен командир в 4-ти пехотен Плевенски полк и се сражава на Чаталджа. Умира на 14 декември 1930 г. в Плевен.На тази дата умират:  \r\n1998 г.\r\nУмира Тодор Христов Живков – български държавник. Роден е на 7 септември 1911 г. в с. Правец (днес град). Има две деца- син Владимир и дъщеря Людмила (починала през 1981 г.). През 1928 г. е приет за член на БКМС. През 1932 г. постъпва на работа като букволеяр в Държавната печатница в София. По същото време се включва в нелегалната дейност на Българската комунистическа партия. През 1934 г. е уволнен след провали в Държавната печатница и в две акции на Софийската окръжна партийна организация, но скоро е възстановен на работа. От 10 май до 19 октомври 1935 г. отбива военната си служба като трудовак в Шеста рота на Първа пехотна работна дружина в София. От юли 1938 г. до ноември 1942 г. пребивава в селата Дъскот, Лесичево, Говедарци. През юни 1943 г. като член на Софийския окръжен комитет на БКП организира партизанското движение в Ботевградско. През 1944 г. е изпратен в партизанския отряд \"Чавдар\" като пълномощник на ОК на БКП. Партизанското му име е Янко. В началото на май 1944 г. заминава за София. През юли 1944 г. става заместник-командир на Първа въстаническа оперативна зона. На 6 септември 1944 г. оглавява оперативно бюро за охрана на главния удар на шестващите демонстрации. На 8 и 9 септември 1944 г. командва сборния отряд за щурмуване на Военното министерство в София. От септември до ноември 1944 г. е политически ръководител на щаба на Народната милиция. През 1945 г. е кандидат-член на Централния комитет на БКП. От 1948 г. до декември 1989 г. - член на ЦК на БКП. От 1948 до 1990 г. е народен представител. От 1948 г. до 1949 г. е първи секретар на Градския комитет на БКП-София, председател на Градския комитет на Отечествения фронт. От 27 май до 28 октомври 1949 г. е председател на Столичния градски народен съвет. През 1950 г. става секретар на ЦК на БКП. От 1951 г. до ноември 1989 г. е член на Политбюро на ЦК на БКП. От март 1954 до април 1981 г. е първи секретар на ЦК на БКП. От 19 ноември 1962 г. до юли 1971 г. е председател на Министерския съвет. От юли 1971 до ноември 1989 г. - председател на Държавния съвет на Народна република България. От 4 април 1981 г. до 10 ноември 1989 г. е Генерален секретар на ЦК на БКП. На пленум на ЦК на БКП (11-13 декември 1989 г.) е изключен от БКП. След 1990 г. Главна прокуратура започва срещу него 5 дела. През 1990 г. е образувано дело за насилствената смяна на имената на българските турци и принудителното им изселване от 1984 г. до 1989 г. До 1998 г. Върховният съд връща делото 4 пъти за доразследване във Военна прокуратура. През 1990 г. е обвинен за превишаване на правата в качеството си на държавен глава на НРБ за периода от 1962 г. до 1989 г. Арестуван е на 18 януари 1990 г. През юли 1990 г. мярката за неотклонение е заменена с домашен арест. На 25 февруари 1991 г. започва процес заради незаконно раздаване на апартаменти, коли и представителни пари от УБО. На 4 септември 1992 г. Върховният съд го признава за виновен и го осъжда на 7 години лишаване от свобода и да върне на държавата 7 млн. лева. През януари 1994 г. присъдата е потвърдена. На 9 февруари 1996 г. общото събрание на наказателните колегии отменя присъдата му. На 8 юни 1993 г. е образувано делото за т. нар. “Лагери на смъртта”. Привлечен като обвиняем и по делото за отпускане на несъбираеми кредити и помощи на развиващи се държави и комунистически партии, с което е ощетил държавния бюджет. Обвинен и по т. нар. дело “Фонд Москва” за подпомагане на международното комунистическо движение. След смъртта му всички обвинения срещу него отпадат. Тодор Живков умира на 5 август 1998 г.\r\n1962 г.\r\nУмира Данаил Дечев (Д. Д. Недев) – български художник. Роден е на 20 август 1891 г. в гр. Разград. Завършва средно професионално текстилно училище в Сливен, в живописта е самоук. Запознава се с изкуството на някои европейски галерии и музеи. Работи с маслени бои предимно в областта на пейзажа, в който разкрива най-пълно самобитния си талант. Отделя особено внимание на връзката между природата и човека, с което пейзажът му се доближава до битовата картина. Изкуството на Дечев е подчертано национално. Създава тематични цикли – Тракийски, Карловски, Морски, Софийски, характеризиращи се с проникновено вникване в българската природа, поетично чувство и живописно майсторство. Сред по-известните му творби са : \"Пейзаж пролет\" (около 1936 г.), \"Пролетна градина\" (1938 г. и 1958 г.), \"Пейзаж из Асеновград\" (1938 г.), \"Тракийски пейзаж\" (около1938 г. – 1940 г., и 1952 г.), \"Пред портите на Бачковския манастир\" (около1941 г.), \"Карловски пазар\" (1941 г.), \"Къща от Созопол\" (1946 г.), \"Пловдив\" (1951 г.), \"Пейзаж от Лудогорието\" (1953 г.), \"Пролет в Княжево\" (1956 г.), \"Копривщица\" (1958 г.), \"Старият орех\" (1959 г.), \"Пейзаж от Балчик\" (1959 г.) и др.\r\n1924 г.\r\nУмира Теодор Иванов Теодоров – български общественик, публицист, политик, държавник. Роден е на 27 март 1859 г. Учи в Априловската гимназия и в гр. Николаев, Русия. Следва право в Одеса и Париж. Работи като окръжен прокурор в София и член на Апелативния съд, адвокат (от 1899 г.). Един от водачите на Народната партия и на Обединената народнопрогресивна партия. Министър на правосъдието е в годините между 1896 г. – 1897 г., на финансите - за периода 1897 г. – 1899 г., 1911 г. – 1913 г. Министър-председател и Министър на външните работи и изповеданията е от 1918 г. до 1919 г. Ръководи българска делегация на Парижката мирна конференция. Влиза в Демократическия сговор (1923 г.). Народен представител е в VIII, IХ, ХI-ХIV, ХVI-ХХI Народно събрание; председател на VIII Народно събрание (1894 г. – 1896 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.08.05", "title": "Денят 5 август в българската история"}
{"url": "http://www.focus-news.net/news/2017/08/05/2422780/sofiya-vremenno-e-zatvoren-za-dvizhenie-uchastak-ot-platnoto-na-bul-dragan-tsankov-zaradi-stroitelni-deynosti-po-peshehoden-most.html", "text": "Временно е затворен за движение участък от платното на бул. „Драган Цанков“ в София заради строителни дейности по пешеходен мост. Това съобщиха от пресцентъра на Столична община. От 00.00 часа днес до 24.00 часа на 25 август  е забранено влизането на пътни превозни средства по източното платно на бул. „Драган Цанков“ на 22 метра след кръстовището с ул. „Лъчезар Станчев в участък от 72 метра. Движението ще се извършва  двупосочно в по една лента по западното пътно платно на булеварда в обхвата на строителната площадка. Промяната в организацията на движение се налага във връзка със строителни дейности по обекта пешеходен мост по бул. „Драган Цанков“ при ул. „Николай Хайтов“.", "date": "2017.08.05", "title": "София: Временно е затворен за движение участък от платното на бул. „Драган Цанков“ заради строителни дейности по пешеходен мост"}
{"url": "http://www.focus-news.net/news/2017/08/05/2422781/abc-news-zapochna-sreshtata-na-vanshnite-ministri-ot-asean-vav-filipinite.html", "text": "В събота започна срещата на министрите на външните работи на 10-те държави членки в Асоциацията на страните от Югоизточна Азия (АСЕАН), предава ABC News. \r\nПолицията е разположила повече от 13 хил. свои служители в столицата, за да гарантира сигурността на дипломатите. \r\nОчаква се сред основните въпроси, които ще бъдат дискутират, да са изпитанията на междуконтинентални балистични ракети от Северна Корея, споровете около Южнокитайско море и обсадата на южния филипински град Марави от групировка, свързана с терористичната организация „Ислямска държава“.  Мария Динкова", "date": "2017.08.05", "title": "ABC News: Започна срещата на външните министри от АСЕАН във Филипините"}
{"url": "http://www.focus-news.net/news/2017/08/05/2422782/predstoyashti-mezhdunarodni-sabitiya-za-5-avgust-agentsiya-fokus.html", "text": "Външните министри на страните от АСЕАН се срещат.\r\n*** Иранският президент Хасан Роухани ще положи клетва, след изборната си победа.\r\n*** Новият пратеник на ООН в Либия, Гасан Саламе ще посети страната.\r\n*** В Анкара ще се проведе протест на турски жени, които настояват да се обличат, както желаят.\r\n*** Грузия започва безпрецедентни двуседмични военни учения със САЩ.\r\n*** Продължава търсенето на 16 изчезнали руски миньори.\r\n*** Конституционен референдум в Мавритания.\r\n*** Опозицията в Зимбабве излиза на протест, за да свали президента Мугабе, който управлява от 1980-та година.\r\n*** Резултатите от изборите в Руанда.", "date": "2017.08.05", "title": "Предстоящи международни събития за 5 август (Агенция „Фокус“)"}
{"url": "http://www.focus-news.net/news/2017/08/05/2422783/gd-granichna-politsiya-na-balgaro-gratskata-granitsa-trafikat-e-intenziven-na-vsichki-gkpp-na-makaza-ima-1-km-kolona-ot-leki-avtomobili-na-izhod.html", "text": "На българо-гръцката граница трафикът е интензивен на всички ГКПП, на ГКПП \"Маказа\" има 1 км. колона от изчакващи леки автомобили на изход. Това сочат данни към 08.00 часа, публикувани в сайта на Главна дирекция \"Гранична полиция\". На българо-турската граница, на ГКПП \"Капитан Андреево\", се е образувала 1 км. опашка от товарни автомобили на изход. \r\nНа българо-сръбската граница, на ГКПП \"Калотина\" движението на леки автомобили е натоварено на вход и на изход.\r\nНа границите с Македония и Румъния трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.\r\nНа румънска територия, от 12.00 ч. до 20.00 ч.,  движението за товарни автомобили над 7,5 т ще бъде ограничено, поради високите дневни температури.", "date": "2017.08.05", "title": "ГД \"Гранична полиция\": На българо-гръцката граница трафикът е интензивен на всички ГКПП, на \"Маказа\" има 1 км. колона от леки автомобили на изход"}
{"url": "http://www.focus-news.net/news/2017/08/05/2422784/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-za-preobrazhenie-gospodne-v-hram-sv-vmchk-georgi-v-selo-kovachevo-na-6-avgust.html", "text": "6 август, неделя, когато  Православната църква прославя великото и славно Преображение на Господа нашего Иисуса Христа, Архиерейска света Литургия в  храм \"Св. вмчк Георги\", с. Ковачево, Пазарджишко, с благословението на Негово високопреосвещенство Пловдивския митрополит Николай, ще оглави Негово преосвещенство Константийски епископ Яков, викарий на Пловдивския митрополит, предаде репортер на Агенция \"Фокус\". Началото на службата е е 09.00 часа. \r\nНикола ПЕТКОВ", "date": "2017.08.05", "title": "Пазарджик: Константийският епископ Яков ще оглави архиерейска света литургия за Преображение господне в храм \"Св. Вмчк Георги\" в село Ковачево на 6 август"}
{"url": "http://www.focus-news.net/news/2017/08/05/2422785/stara-zagora-sreshtata-na-balgarskite-sastavi-ot-chuzhbina-vereya-i-priyateli-shte-zavarshi-s-praznichen-kontsert-v-park-artileriyski.html", "text": "За четвърти път, среща на българските състави от чужбина „Верея и приятели“ си дават любители на фолклора в Стара Загора, съобщиха от пресцентъра на Община Стара Загора. Два дни, жителите и гостите на града имат възможност да се насладят на творчеството на българи, живеещи в Дубай, Северна Ирландия, Гърция, Испания, Калифорния, Лондон и Детройт. Традиционната среща „Верея и приятели“ ще завърши с празничен концерт в парк „Артилерийски“. Началото му е предвидено за 18.30 часа. \r\nВ програмата, освен съставите от различни краища на света, почитателите на българската фолклорна музика ще се насладят и на изпълненията на старозагорците от ТК „Нашенци“ и ТК “Тракийци”, както и на представянето на прабългарската школа за оцеляване „Бага-тур“. Последното изпълнение ще бъде на оркестър „Цветан Митев“, със солисти Кирил Мартинов, Петя Димитрова и Мирена Тодорова. \r\nВодещ на събитието е Бинка Добрева, а организатори са Община Стара Загора и сдружение “Верея и приятели”, с подкрепата на Агенцията за българите в чужбина.", "date": "2017.08.05", "title": "Стара Загора: Срещата на българските състави от чужбина „Верея и приятели“ ще завърши с празничен концерт в парк „Артилерийски“"}
{"url": "http://www.focus-news.net/news/2017/08/05/2422786/the-straits-times-asean-iska-da-izprati-silno-poslanie-na-severna-koreya.html", "text": "В събота Асоциацията на страните от Югоизточна Азия (АСЕАН) ще изпрати „силно послание“ чрез което се надява да принуди Северна Корея да преустанови своите изпитания с междуконтинентални балистични ракети, пише вестник The Straits Times. \r\nМинистрите започнаха своята 50-та среща с опит да постигнат съгласие за действията си по отношение на Пхенян, който отхвърли санкциите, за да се изолира още повече, извършвайки две ракетни изпитани през последните месеци. \r\n„АСЕАН иска да изпрати силно послание на Северна Корея заради своите притеснения около ситуацията на Корейския полуостров“, отбеляза Каетано.\r\nВ реч по повод официалното откриване на срещата министърът на външните работи на Филипините Алан Каетано подчерта, че държавите членки „защитаваме нашите национални интереси, като в същото време поставяме на първо място интереса на региона“.  Мария Динкова", "date": "2017.08.05", "title": "The Straits Times: АСЕАН иска да изпрати силно послание на Северна Корея"}
{"url": "http://www.focus-news.net/news/2017/08/05/2422787/sofiya-vavezhdat-se-promeni-v-organizatsiyata-na-dvizhenie-zaradi-futbolna-sreshta-na-natsionalen-stadion-vasil-levski.html", "text": "Във връзка с провеждане на футболна среща на Национален стадион „Васил Левски“ се въвеждат промени в организацията на движение в София, съобщиха от пресцентъра на Столична община. \r\nЗабранени са престоят и паркирането на пътни превозни средства от 00.00 часа до приключване на футболната среща при сектор „Г“ на Националния стадион „Васил Левски“. \r\nЗабранява се престоят и паркирането на пътни превозни средства от 17.00 до 22.00 часа на моста пред Национален стадион „Васил Левски“.\r\nОт 20.00 часа до приключване на футболната среща само при необходимост и по преценка на ръководството на СДВР ще се забранява влизането на пътни превозни средства в двете посоки с изключение на автобусите на масовия градски транспорт по:\r\n-\tул. „Ген. Гурко“ между бул. „Васил Левски“ и бул. „Евлоги и Христо Георгиеви“\r\n-\tбул. „Евлоги и Христо Георгиеви“ между пл. Орлов мост“ и бул. „Черни връх“\r\n-\tбул. „Драган Цанков“ между бул. „Евлоги и Христо Георгиеви“ и бул. „Пейо К.Яворов“.", "date": "2017.08.05", "title": "София: Въвеждат се промени в организацията на движение заради футболна среща на Национален стадион „Васил Левски“"}
{"url": "http://www.focus-news.net/news/2017/08/05/2422788/varna-initsiativata-na-narodniya-predstavitel-ot-gerb-vladimir-valev-sport-sreshtu-agresiya-prodalzhava-s-trenirovki-na-plazha.html", "text": "Инициативата „Спорт срещу агресия”, която беше стартирана от народния представител от ГЕРБ Владимир Вълев, ще продължи с тренировка на плажа. Тя се провежда на плаж Рапонги във Варна. Това съобщиха от пресцентъра на ГЕРБ – Варна. Заедно с варненския депутат Владимир Вълев, който е трикратен европейски, трикратен световен шампион по кикбокс и носител на световната титла при професионалистите на WAKO PRO, тренировките ще проведат майсторът на спорта, вицесветовен шампион по муай тай и треньор Красимир Димов и двукратният световен шампион по муай тай от Тайланд Кристиян Георгиев.\r\nС амбицията да се подпомогне развитието на масовия спорт в България като начин за преодоляване на агресията сред младите хора през май Владимир Вълев предприе инициативата „Спорт срещу агресия” съвместно с организацията БИС (Благотворителност и спорт). Десетки млади хора се събраха, за да спортуват за здраве, но и да покажат, че не са безразлични към случаите на насилие в обществото ни. В разгара на лятото кампанията ще продължи с тренировки на морския бряг, а през есента титулуваните състезатели планират да организират спортни събития и за ученици.", "date": "2017.08.05", "title": "Варна: Инициативата на народния представител от ГЕРБ Владимир Вълев „Спорт срещу агресия” продължава с тренировки на плажа"}
{"url": "http://www.focus-news.net/news/2017/08/05/2422789/denyat-5-avgust-v-svetovnata-istoriya.html", "text": "На 5 август през 1716 г. - принц Йожен Савойски с армия от 40 хиляди австрийци разгромява 150-хилядната войска на паша Дарнад Али в битката при Петервардайн. \r\nНа същата дата през 1962 г. - Нелсън Мандела е арестуван от властите в ЮАР и е осъден на доживотен затвор. Година по-късно САЩ, СССР и Великобритания подписват в Москва договор за забрана на ядрените опити. Още две години по-късно - 1965 г. - започва войната между Индия и Пакистан. Спорът за Кашмир предизвиква военен конфликт. Кашмир е щат в Северозападната част на Индия. Част от територията му се контролира от Пакистан.\r\n2014 г.\r\nВ Бангладеш се провеждат парламентарни избори.\r\n2013 г.\r\nРекордни горещини от 42 градуса по Целзий предизвикват големи горски пожари на остров Тасмания и в Австралия. Това са най-високите регистрирани температури от 1883 г., когато в Австралия са започва провеждането на метеорологични наблюдения. Над 1000 човека са евакуирани от епицентъра на огнището - град Дъналей в близост до столицата Хобарт. Много хора навлизат във водата за да се спасят от огнената стихия която е унищожила над 30 000 хектара гори в Тасмания, прекъсвайки електропроводи и телефонни линии. Министър-председателката Джулия Гилард обещава по 1000 австралийски долара (1030 щатски долара) за всяко засегнато семейство. Ситуацията е аналогична с пожарите от 1967 г., когато изгарят 2000 къщи и загиват 62 човека.\r\n2012 г.\r\nЕдин от 400-те вулканични кратера на стратовулкана Етна в североизточната част на остров Сицилия, Италия се пробужда отново. Стълб пепел на височина от 5000 метра над морското равнище се издига в югозападна посока. Лава в югоизточна посока се отправя към пустинната област Вале дел Бове. Последното изригване на вулкана е от 19 юли 2011 г.\r\n2012 г.\r\nНаводнения в Бразилия взимат осем жертви.\r\n2012 г.\r\nПрокуратурата на Египет поисква смъртна присъда за Хосни Мубарак.\r\n2012 г.\r\nБившия министър-председател на Израел Ехуд Олмерт е обвинен в корупция.\r\n2012 г.\r\nВластите в Сирия освобождават 552-ма от задържаните арестанти.\r\n2012 г.\r\nПри серия от взривове в Багдад загиват 30 човека, а още 70 получават тежки наранявания.\r\n2012 г.\r\nСвличане в миньорска шахта в Минданао, Филипините взима живота на 25 човека и още 100 са все още в неизвестност.\r\n2011 г.\r\nАнна Троберг, досегашния заместник председател на Пиратската партия на Швеция пое ръководството на партията след оттеглянето на нейния основател и досегашен ръководител Рикард Фалквинге. През изминалия септември на изборите партията получи по-малко от 1,4 на сто от гласовете на избирателите и не успя да влезе в парламента.\r\n2006 г.\r\nТайван прекъсва дипломатическите си отношения с Чад\r\nАфриканската страна решава да промени позицията си и да започне преговори с Китай. Поддавайки се на огромния натиск от страна на Китай, Чад решава да възстанови дипломатическите си отношения с Пекин. С цел запазването на националното достойнство и суверенитета, правителството на Тайван решава да прекъсне дипломатическите си отношения с Чад и незабавно да прекрати всички програми за оказване на помощ в страната. Изненадващият ход идва по-малко от ден преди тайванския премиер Су Цънчан да се отправи на посещение в Чад. Решението на властите в Н’Джамена означава, че Тайван е признат само от 25 държави в Африка, Латинска Америка и Тихия океан.\r\n2006 г.\r\nМалоазийски бунтовнически лидер е екзекутиран\r\nВ Малайзия за първи път е извършена екзекуция, на мъж, осъден за опит за преврат. Мохамед Амин Мохамед Разали, лидер на малайзийската бунтовническа групировка “Ал Мауна\", е екзекутиран чрез обесване, след като всички съдебни инстанции отклоняват молбата му за помилване. \r\nСъщото наказание се предвижда и за двама негови съучастници. \r\nМохамед Амин Мохамед Разали оглавява престъпна групировка от 29 души, която през май 2000 г. напада два военни лагера в щата Перак. След като се самопровъзгласява за Върховен владетел на Малайзия, заповядва извършването на няколко атентата из страната, сред които и нападение срещу индуски храм в пещерите Бату, край Куала-Лумпур.\r\n2006 г.\r\nВ Иран е проведен успешен експеримент с клониране на животно\r\nУчените от техеранския научно-изследователски институт “Руйан” (което в превод означава Ембрион) твърдят, че са успели да клонират овен. Той се ражда няколко дни по-рано, но живее само няколко минути. Според иранските власти, този експеримент показва успехите и високото ниво на развитие на науката в Иран. \r\nВ Иран всяко научно изследване е възможно само след разрешение на духовенството.\r\n1980 г.\r\nБелгия е разделена на три провинции по езиков признак.\r\n1974 г.\r\nАмериканският президент Ричард Никсън признава, че не е дал информация във връзка с аферата “Уотъргейт”. Три дни по-късно подава оставка.\r\nРичард Милхаус Никсън е 37-и президент на САЩ (1969-1974 г.), представител на Републиканската партия. През 1934 г. той завършва \"Уайтър Колидж\". След това служи във Военноморските сили на САЩ (V. S. Navy) за периода 1942 до 1945 г. От 1950 г. Никсън е в Сената на САЩ. От 1952 до 1960 г. е вицепрезидент на Д. Айзенхауер. През 1960 г. се включва в предизборната борба с президента Д. Ф. Кенеди и губи. Избран е за президент през 1969 г. По време на президентския му мандат Н. Армстронг стъпва на Луната, водят се военни действия в Камбоджа и Виетнам, подписва се и мирен договор с Виетнам (1973 г). Никсън е сменен от вицепрезидента Дж. Р. Форд през август 1974 г. в резултат от аферата \"Уотъргейт\".\r\n1973 г.\r\nИзстреляна е руската космическа лаборатория “Марс 6”, която достига Марс през март 1974 г. Контактът със сондата е изгубен няколко минути след навлизането й в атмосферата на Марс.\r\n1967 г.\r\nИзлиза първият албум на английската група “Пинк Флойд” – “The Piper at the Gates of Down”. Групата е създадена през 1965 г.\r\n1965 г.\r\nЗапочва войната между Индия и Пакистан. Спорът за Кашмир предизвиква военен конфликт. Кашмир е щат в Северозападната част на Индия. Част от територията му се контролира от Пакистан.\r\n1963 г.\r\nСАЩ, СССР и Великобритания подписват в Москва договор за забрана на ядрените опити.\r\n1962 г.\r\nНелсън Мандела е арестуван от властите в ЮАР и е осъден на доживотен затвор. Нелсън Мандела е роден на 18 юли 1918 г. в Умтата, Транскей, ЮАР. Образованието си получава в колежа на Форт Хер, откъдето е изключен през 1940 г. заради участие в стачка. Работи като полицай в мина в Йоханесбург. През 1942 г. завършва колеж и Уитуатърсрандския университет с бакалавърска степен по изкуство и право. От 1951 г. е член на адвокатска колегия в Йоханесбург. С активна политическа дейност се занимава от 1944 г., когато става член на Младежката лига на АНК. През 1952 г. той оглавява кампанията за неподчинение на расистките закони, а година по-късно е избран за президент на АНК в провинция Трансваал. През 1955 г. Мандела участва в конгреса на народите от Южна Африка През 1956 г. попада в списъка на 156-те човека, обвинени в държавна измяна и арестувани от властите в ЮАР. От 1960 г. е в нелегалност, а от 1961 г. ръководи военна организация на АНК. През 1962 г. отново е арестуван и е осъден на 7 години затвор. Две години по-късно получава доживотна присъда. Нелсън Мандела прекарва 18 години в затвора на о. Робън , а през 1982 г. е преместен в затвора в Кейптаун, където остава 6 години. Там е хоспитализиран заради туберкулоза. Той става най-известният политически затворник в света, води се кампания за неговото освобождаване. През 1985 г. Мандела отхвърля предложението на президента П. Бота да бъде освободен, но да се откаже от каузата си. Освободен е на 11 февруари 1990 г., след като в системата на апартейд започва криза. Избран е за председател на ИК на АНК през 1991 г., а няколко месеца по късно и за негов президент. През септември същата година той подписва националното споразумение за мир от името на АНК и уточнява процедурите за спиране на политическо насилие. На 3 февруари 1992 г. в Париж, заедно с президента на ЮАР Фр. де Клерк, Мандела получава награда на ЮНЕСКО за мир “Хофу-Боани”. През 1993 г. отново с Де Клерк получава Нобелова награда за мир. През 1996 г. под негово ръководство е разработена и приета новата конституция на ЮАР. Мандела е автор на книгите “Няма лек път към свободата” (1965 г.), “Готов съм да умра” (1979 г.) и др.\r\n1961 г.\r\nГДР/Германска Демократиччна република/ призовава страните от Варшавския договор да вземат мерки срещу подривната дейност на Западен Берлин.\r\n1940 г.\r\nЛатвия е присъединена към СССР и става Латвийска съветска социалистическа републикa\r\n1924 г.\r\nВ Турция се обнародва закон, с който се забранява многоженството.\r\n1921 г.\r\nКемал Ататюрк е определен за фактически държавен глава на Османска Турция.\r\n1911 г.\r\nРоден е Григор Угаров (псевдоним на Григор Ангелов Кошев) – български писател. Завършва Земеделски институт в Хаслев, Дания (1932 г.). От 1935 г. работи като библиотекар в Окръжния софийски съд, в съдебната палата и в съвета на адвокатската колегия. Началник е на отдел “Култура” при Районния народен съвет “В. Левски”, София. Редактира библиотека “Огнище”. Автор е предимно на творби за юноши и деца с приключенска и научна тематика. Умира на 30 септември 1983 г. Негови съчинения са “Горското дете” (1937 г.), “Малкият пътешественик” (1938 г.), “Черният принц” (1941 г.), “В страната на бурите” (1943 г.), “По следите на заточеника” (1956 г.), “Търсачи на съкровища” (1961 г.), “Малкият септемвриец” (1963), “Къщата на бухалите” (1965), “Невидимият риф” (1965 г.), “Пътеписни бележки за древна и съвременна Сирия” (1976 г.), “Опашката”, приказка (1978 г.), “Бодливка” (1981 г.), “Боят при Марков камък” (1980 г.), “Лисичето” (1985 г.), “Момъкът с белия кон” (1984 г.), “Несподелени изповеди. Есета” (1986 г.), “Тайната на отряда. Повест” (1981 г.), “Тайните на дядовото село. Разкази” (1985 г.), “Щъркът на дядо Йордан Московеца. Разказ” (1984 г.) и др.\r\n1906 г.\r\nРоден е Василий Леонтиев – руски и американски икономист. Един от първите изследователи на веригата вложения – произведена продукция. Учи в Петербургския университет. След дипломирането си продължава образованието си в Берлин. Икономически съветник е на китайското правителство в продължение на няколко години, след това емигрира в САЩ. От 1932 г. до 1933 г. работи в Националното бюро за икономически изследвания във Вашингтон. Професор е в Харвард. Получава Нобелова награда за икономика през 1973 г. Умира на 5 февруари 1999 г. в Ню Йорк.\r\nРоден е американският кинорежисьор и актьор Джон Хюстън (1906 - 1987).\r\n1905 г.\r\nРоден е Артьом Иванович Микоян – руски авиоконструктор; член кореспондент (от 1953 г.) и член на Академията на науките на СССР (от 1968 г.). Завършва Военновъздушната инженерна академия “Н. И. Жуковски” (1936 г.). Работи като военен представител и заместник-началник на конструкторско бюро в авиационен завод; главен конструктор (от 1940 г.) на опитно конструкторско бюро по самолетостроене. Заедно с М. И. Гуревич създава височинен изтребител “МиГ-1”, предназначен за въздушен бой на големи височини (1940 г.). Модификацията на този самолет “МиГ-3” е използвана от съветската армия във Втората световна война (1941 г. – 1945 г.). Създава свръхзвукови реактивни самолети изтребители. Много от неговите свръхзвукови самолети са поставяли световни рекорди в авиацията. Умира на 09 декември1970 г. в Москва.\r\n1903 г.\r\nПо инициатива на Александър Протогеров в София 14 бежански македонски братства основават Върховна (Обща) емигрантска комисия с председател Александър Протогеров, подпредседател Лазар Лазаров, секретари Евтим Спространов и Георги Разлогов и съветник д-р Владимир Руменов, на мястото на разпуснатия през януари Върховен комитет. На 7 август на съвместно заседание с Благодетелната комисия излъчват делегация от професорите Любомир Милетич и Иван Георгов, която търси подкрепа в Петербург, но получава отказ от руското правителство. На 13 август двете комисии организират голям митинг в София в подкрепа на Илинденско-Преображенското въстание, а на 14 септември (Кръстовден) – траурно шествие от 20 000 души.\r\nАлександър Николов Протогеров е български офицер, генерал-лейтенант (от 03 октомври 1918 г.), политик, един от ръководителите на ВМРО. Роден е на 23 февруари 1867 в Охрид. Завършва Военното училище в София през 1887 г. Участва в Сръбско-българската война. На действителна военна служба като офицер е от 1887 г. до 1912 г.; напуска армията като подполковник. Участва активно в легалното македонско освободително движение; един от основателите на македонските братства (1893 г.) и член на ВМОРО. Войвода е на чета в Горноджумайското въстание (1902 г.) и в Илинденско-Преображенското въстание (1903 г.). През 1911 г. е избран за член на ЦК на ВМОРО. Заедно с Т. Александров организира атентатите в Щип (ноември 1911 г.) и Кочани (август 1912 г.), които стават повод за Балканската война (1912 г. – 1913 г. ). През 1912 г. е назначен за помощник-командир и командир на бригада в македоно-одринското опълчение. През 1915 г. е член на ЦК на ВМРО. По време на Първата световна война е военен губернатор на Моравската област. От 1917 г. е директор на Дирекцията за стопански грижи и обществена предвидливост, генерал-майор. Като военен комендант на София през септември 1918 г. организира потушаването на войнишкия бунт. През 1919 г. заедно с Т. Александров, П. Чаулев, Г. Попхристов възражда ВМРО. Организира изпращането на чети в Македония. Подписва Майския манифест на ВМРО във Виена (1924 г.) и постепенно се ориентира към позицията на Коминтерна за решаването на македонския въпрос. Присъства на убийството на Т. Александров (31 август 1924 г.). Четири години организацията разследва неговото отношение и участие в убийството на Т. Александров и доказва активната му роля в това престъпление. Осъден е на смърт от ВМРО и е убит на 7 юли 1928 г. в София.\r\n1901 г.\r\nЗакрива се деветият конгрес на македонската емиграция. Председател на Върховния комитет е Стоян Михайловски, а подпредседател – генерал Иван Цончев.\r\nСтоян Николов Михайловски е български писател. Син е на Н. Михайловски, племенник на Иларион Макариополски. Роден е на 7 януари 1856 г. в гр. Елена. Завършва Галатасарайския лицей в Цариград през 1872 г. и правни науки през 1879 г. Той е съдия, публицист, учител и професор. Напуска университета в навечерието на Руско-турската освободителна война и се връща в България. Работи като адвокат в Свищов, Търново, София (до 1879 г.). Главен редактор е на вестник “Народен глас” в Пловдив (1880 г.). Завършва образованието си във Франция през 1883 г. Преподава френски език и литература, история в СУ “Св. Климент Охридски” (1892 г. – 1895 г.). Доцент е по всеобща литературна история. Дописен член на БАН (от 1882 г.), действителен член на БАН (от 1898 г.). Народен представител в III ВНС (1886 г. – 1887 г.). Заради статията “Потайностите на българския дворец”, публикувана през 1904 г. във вестник “Ден”, е осъден и уволнен. Умира на 3 август 1927 г. в София. Негови произведения са “Поема на злото” (1889 г.), “Novissima verba” (1889 г.), “Сатири” (1893 г.), “Философски и сатирически сонети” (1895 г.), “Книга за българския народ” (1896 г.), “Когато боговете се смеят” (драма, 1922 г.) и др. Много популярни са неговите басни. Автор на известния български химн за св. св. Кирил и Методий “Върви, народе възродени!” (1892 г.), “Политически и философско-религиозни размишления” (1999 г.).\r\n1900 г.\r\nПриключва започналият на 30 юли седми конгрес на македонските братства в София, на който присъстват 91 делегати. Върховният македоно-одрински комитет е обединение на Върховния комитет, Македонския комитет и дружествата \"Странджа\". На състоялия се конгрес председател е Борис Сарафов, а подпредседател - Тома Давидов.\r\n1895 г.\r\nУмира Фридрих Енгелс – немски философ, един от създателите на диалектическия и историческия материализъм. Роден е на 28 ноември 1820 г. Поддържа идеите на лявото крило на младохегелианците. Прелом във възгледите му настъпва, когато опознава живота на работническата класа в Англия. Тогава пише своите \"Бележки към критика на политическата икономия\" (1844 г.). От този период е социалист. През 1844 г. в Париж се среща с Карл Маркс. През 1844 г. – 1846 г. излизат съвместните им трудове \"Светото семейство\" и \"Немска идеология\". В 1847 г. създава проект за програма на Съюза на комунистите \"Принципи на комунизма\", върху чиято основа почива и \"Манифест на Комунистическата партия\" (1848 г.). Оказва всестранна помощ на К. Маркс и семейството му. Автор е на: \"Лудвиг Фойербах и краят на класическата немска философия\", \"Анти-Дюринг\", \"Произход на семейството, частната собственост и държавата\", \"Диалектика на природата\" и др. Активен участник в политическия живот на Европа. Признат заедно с Карл Маркс за вожд на световното работническо комунистическо движение.\r\n1894 г.\r\nВзето е решение за възстановяване на Либералната партия. На 6 август е избрано ръководство (седмочисленици): Петко Каравелов, Алеко Константинов, Иван Славейков, д-р Георги Калинков, Коста Арсениев, Христо Горанов и К. Димов. От 18 август 1894 г. започва да излиза в. \"Знаме\". \r\nПетко Стойчев Каравелов е български държавник, брат на Любен Каравелов. Роден е на 24 март 1843 г. в гр. Копривщица. През 1860 г. постъпва в Московския университет. Следва в Историко-филологическия и в Юридическия факултет. Подпредседател е на Учредителното народно събрание (1879 г.), участва в изработването на Българската (Търновска) конституция. Министър-председател е в годините между 1880 г. – 1881 г.; 1884 г. – 1886 г. и 1901 г.; играе решаваща роля в Съединението (1885 г.) и в Сръбско-българската война. Регент заедно със Стефан Стамболов и генерал С. Муткуров (1886 г.). През 1891 г. е обвинен в убийството на министър Белчев и е осъден на затвор; амнистиран през 1894 г. Водач е на Либералната партия в годините между 1879 г. – 1893 г.; от 1896 г. до 1903 г. е председател на Демократическа партия. Умира на 24 януари 1903 г. в София.\r\n1890 г.\r\nАнглия приема да признае остров Мадагаскар за владение на Франция. \r\nМадагаскар има площ 587 040 хил. кв. км и е разположена в западната част на Индийския океан на остров Мадагаскар и прилежащите му малки острови (Нуси Бе, Нуси Бураха (Сент Мари) и др. на около 400 км от крайбрежието на Африка. Бреговата му линия е с дължина 5 080 км. Островът е част от древната Африканска платформа.\r\n1884 г.\r\nНа остров Бедло в пристанището на Ню Йорк е поставен крайъгълният камък на Статуята на свободата. Самата статуя е транспортирана от Франция през 1886 г.\r\n1874 г.\r\nРоден е Уесли Клер Мичъл – един от водещите американски икономисти-институционалисти, поставил основата на съвременната наука за бизнес цикъла. Учи в Чикагския университет, а по-късно е професор в Колумбийския. Книгата му “Business Cycles” (1927 г.) поставя началото на сериозно и задълбочено изучаване на колебанията в икономическото развитие. Заедно с А. Бърнс създава метод за измерване на бизнес циклите, използван от Националното бюро за икономически изследвания. Умира на 29 октомври 1948 г. в Ню Йорк.\r\n1862 г.\r\nРоден е Иван Симеонов (И. С. Кушинов) – военен деец, полковник. Завършва Военното училище в София (четвърти випуск – 1883 г.) и постъпва на служба в 4-ти пехотен Плевенски полк. В Сръбско-българска война (1885 г.) е командир на рота от полка и участва в боевете при Сливница (5 ноември – 7 ноември), където е тежко ранен. Присъединява се към бунта на офицерите русофили в Силистра (1887 г.), а след потушаването му емигрира в Русия. Постъпва на служба в руската армия. След разрешаване на офицерско-емигрантския въпрос (1898 г.) се завръща в България и служи в 24-ти пехотен Черноморски полк (1900 г.). По-късно е помощник-командир на 17-ти пехотен Доростолски полк (1911 г.). Участва в Балканската война (1912 г. – 1913 г.) като дружинен командир в 4-ти пехотен Плевенски полк и се сражава на Чаталджа. Умира на 14 декември 1930 г. в Плевен.\r\n1852 г.\r\nУмира Франтишек Челаковски – чешки поет и славяновед. В поетическата и научната си дейност се въодушевява от идеите на славянска задружност и от чешкото и славянското народно творчество. Роден е на 7 март 1799 г. Издава “Славянски народни песни” (3 т., 1822 г., 1825 г., 1827 г.), “Мъдрословието на славянския народ в пословици” (1852 г.), “Отглас от руски песни” (1829 г.) – преобладават епични песни, и “Отглас от чешки песни” (1839 г.) – лирични песни. Проявява интерес към българското народно творчество – печата и превежда българска народни песни.\r\n1850 г.\r\nРоден е френският писател Ги Дьо Мопасан (1850 - 1893). Автор е на \"Един живот\", \"Бел ами\" и др.\r\n1844 г.\r\nРоден е Иля Ефимович Репин – руски художник, един от създателите на движението на передвижниците. Завършва Петербургската художествена академия, където се сближава с И. Н. Крамской и други членове на Сдружението на художниците. След завършването на академията става един от най-известните и търсени руски художници реалисти. По това време създава \"Бурлаки на Волге\" (1870 г. – 1873 г.). През 1873 г. – 1876 г. живее в Италия и Франция. След завръщането си става член на Сдружението на художниците передвижници и рисува много реалистични картини като \"Портрет на Н. И. Пирогов\" (1881 г.), \"Портрет на М. И. Мусоргски\" (1881 г.) и др. В историята на световната художествена култура Репин е известен като художник, изобразяващ съвременния му живот, използвайки нови, неизвестни дотогава художествени образи и форми. Умира на 29 септември 1930 г. в Куоккала, днес Репино, близо до Петербург.\r\n1815 г.\r\nРоден е Едуард Джон Ери – английски изследовател на Австралия. През 1839 г. открива хребета Флиндърс, долината на р. Мъри, езерата Торънс и Ери, изследва полуостров Ери. От 1840 г. до 1841 г. извършва пътешествие по южното крайбрежие на Австралия. През 1846 г. е администратор на остров Ямайка, където потушава въстание на местното население. Умира на 30 ноември 1901 г., близо до гр. Тависток. Името на Ери носят езеро и полуостров в Южна Австралия. Пише съчиненията \"Journals of expeditions of discovery into central Australia\" (v. 1 – 2, Adelaide, 1964 г.).\r\n1795 г.\r\nНаполеон успява да освободи от затвора своя брат Люсиен Бонапарт, задържан по обвинение, че симпатизира на якобинците.\r\n1762 г.\r\nРусия, Прусия и Австрия подписват договор, с който си поделят всички полски територии.\r\n1716 г.\r\nПринц Йожен Савойски с армия от 40 хиляди австрийци разгромява 150-хилядната войска на паша Дарнад Али в битката при Петервардайн.На тази дата са родени: \r\n1930 г.\r\nРоден е американският астронавт Нийл Армстронг. Той е първият човек, стъпил на Луната по време на полета на \"Аполо - 11\" през 1969 г.На тази дата умират:\r\n1957 г.\r\nУмира Хенрих Виланд – немски химик и биохимик, лауреат на Нобелова награда за химия през 1927 г. Той е роден на 4 юли 1877 г. Следва в Щутгарт, Берлин и Мюнхен. Защитава докторат по философия през 1901 г. Член на Съвета по органична химия в Мюнхенския университет (1913 г.), редовен проф. във Висшето техническо училище в Мюнхен (1917 г.). От 1917 г. е проф. във Фрайбургския университет, а през 1925 г. сменя Р. Вилщетер като ръководител на катедрата по органична химия в Мюнхенския университет. Изследванията му са главно в областта на химията на хормоните, стероидите, алкалоидите, жлъчните киселини, хлорофила и хемоглобина. Предлага (заедно с В. И. Паладин) теорията за дехидрирането, която изяснява механизма на окислителните реакции.\r\n1923 г.\r\nУмира Ватрослав Ягич - хърватски филолог славист. Специализира славянска филология във Виенския университет под ръководството на Фр. Миклошич. Организатор е на Югославската академия на науките в Загреб (1866 г.). Член е на Петербургската академия на науките от 1880 г. Проф. по сравнително езикознание и санскрит в Новорусийския университет в Одеса (1872-1874 г.), Берлин (1875-1880 г.), Петербург (1880-1886 г.) и Виена (1886-1908 г.). В Берлин започва издаването на сп. “Архив за славянска филология” (“Archiv für slavische Philologie”, от 1875 г.). Издава образцово стари текстове (“Зографско евангелие”, 1879 г.; “Мариинско евангелие”, 1883 г., и др.). Най-голямо значение имат неговите изследвания в областта на старобългарския език и писменост, палеографията, историята на руския език и старата руска литература, историите на южнославянските литератури, славянския фолклор, сравнителната граматика на славянските езици, историята на славянската филология. Трудове: “История на възникването на черковнославянския език” (1900 г., на немски език), в който помества резултатите от проучването си на делото на Кирил и Методий, “История на славянската филология” (1910 г.) и др. Създава славистична школа (Б. М. Ляпунов, М. Н. Сперански, В. Облак, М. Решетар, М. Мурко и др.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.08.05", "title": "Денят 5 август в световната история"}
{"url": "http://www.focus-news.net/news/2017/08/05/2422790/arhimandrit-vasiliy-protosingel-na-sofiyska-eparhiya-shte-otsluzhi-praznichna-vechernya-po-povod-preobrazhenie-gospodne.html", "text": "На 6 август всяка година Православната църква прославя великото и славно Преображение на Господа нашего Иисуса Христа, предаде репортер на Агенция \"Фокус\". По този повод във всички епархии на Българската православна църква днес се отслужва празнична вечерня, а утре - Божествена света литургия. Богослужението в столичния храм \"Преображение Господне\", с благословението на Негово светейшество Българския патриарх и Софийски митрополит Неофит, ще отслужи Негово високопреподобие архимандрит Василий - протосингел на Софийска епархия. Началото е в 18.00 часа. \r\nНикола ПЕТКОВ", "date": "2017.08.05", "title": "Архимандрит Василий - протосингел на Софийска епархия, ще отслужи празнична вечерня по повод Преображение господне"}
{"url": "http://www.focus-news.net/news/2017/08/05/2422791/the-local-zakasneniya-na-poletite-na-letishteto-v-barselona-poradi-stachka-na-sluzhitelite-po-sigurnostta.html", "text": "Поради стачка на служителите по сигурност в събота и неделя се очакват закъснения на полетите, излитащи от летище Ел Прат в испанския град Барселона, пише вестник The Local. Пътуващите са предупреждавани да пристигат поне три часа преди полетите си. \r\nОще в петък дълги опашки се извиваха както на Терминал 1, така и на Терминал 2 на летището. Стачката доведе до закъснение от почти два часа за пътниците, преминаващи проверки за сигурност. \r\nОчаква се стачки да се проведат също така в неделя и понеделник. \r\nСлужителите по сигурността изразяват своето недоволство към недостига на персонал, липсата на обучение, 16-часовата продължителност на работния ден, неполучаването на бонуси за работещите при скенерите.  Мария Динкова", "date": "2017.08.05", "title": "The Local: Закъснения на полетите на летището в Барселона поради стачка на служителите по сигурността"}
{"url": "http://www.focus-news.net/news/2017/08/05/2422792/nimh-oranzhev-kod-za-visoki-temperaturi-e-v-sila-za-17-oblasti-na-stranata-zhalt-v-ostanalite-11.html", "text": "Оранжев код за високи температури е в сила за 17 области на страната, жълт – в останалите 11, сочи справка на сайта на Националния институт по метеорология и хидрология (НИМХ) към БАН. Оранжевият код е в сила за областите: Видин, Монтана, Враца, Плевен, Русе, Ловеч, Габрово, Велико Търново, Бургас, Ямбол, Сливен, Стара Загора, Пловдив, Хасково, Пазарджик, Кюстендил и Благоевград. В тези области се очаква горещо време с максимални температури над 38°. \r\nПри оранжев код от НИМХ предупреждават хората да бъдат подготвени, че високите температури могат да доведат до здравни проблеми за чувствителни и болни хора, възрастни и деца. Трябва да се следят прогнозите и да се действа според съветите на властите.\r\nВ останалите 11 области на страната – Перник, София град, София област, Смолян, Кърджали, Търговище, Разград, Силистра, Шумен, Добрич и Варна,  е в сила жълт код за високи температури. В тези области максималните температури ще са между 35° и 37°.\r\nПри жълтия код хората трябва да бъдат внимателни, тъй като се очакват много високи температури. Възможни са здравни проблеми за чувствителни и болни хора, възрастни и деца.", "date": "2017.08.05", "title": "НИМХ: Оранжев код за високи температури е в сила за 17 области на страната, жълт – в останалите 11"}
{"url": "http://www.focus-news.net/news/2017/08/05/2422793/sofiya-vremenno-e-zatvoren-za-dvizhenie-bul-vladimir-vazov-ot-mosta-chavdar-do-ul-zletovo.html", "text": "Въведена е временна организация на движение във връзка с ремонта на бул. „Владимир Вазов“ в София, съобщиха от пресцентъра на Столична община. От 00.00 часа днес до 24.00 часа на 14 август е забранено влизането на автомобили в двете посоки по пътното платно на бул. „Владимир Вазов“ от моста „Чавдар“ до ул. „Злетово“. Движението на пътни превозни средства ще се извършва двупосочно по пътното платно от моста „Чавдар“ (нов) до ул. „Злетово“.", "date": "2017.08.05", "title": "София: Временно е затворен за движение бул. „Владимир Вазов“ от моста „Чавдар“ до ул. „Злетово“"}
{"url": "http://www.focus-news.net/news/2017/08/05/2422794/greek-reporter-gartsiya-uvelichava-limita-za-teglene-na-parichni-sredstva-do-1-800-evro-na-mesets.html", "text": "Към 1 септември Гърция ще намали ограниченията по отношение на тегленето на парични средства всеки месец и отварянето на нови банкови сметки, предава Greek Reporter. \r\nСпоред решението на министъра на финансите, публикувано в „Държавен вестник“, Гърция ще премахне лимита за теглене на паричните средства от банковите сметки. \r\nПромените ще позволят на гражданите да теглят до 1, 800 евро всеки календарен месец. До момента законодателството постановяваше, че може да се теглят само по 840 евро на всеки две седмици.  Мария Динкова", "date": "2017.08.05", "title": "Greek Reporter: Гърция увеличава лимита за теглене на парични средства до 1, 800 евро на месец"}
{"url": "http://www.focus-news.net/news/2017/08/05/2422795/dobrich-zhiteli-na-obshtinite-kavarna-balchik-i-shabla-blokiraha-patya-balgarevo-kaliakra-v-znak-na-protest-sreshtu-zabranata-za-zemedelie-i-stroitelstvo-v-kraymorska-dobrudzha.html", "text": "Жители на общините Каварна, Балчик и Шабла блокираха пътя Българево – Калиакра в знак на протест срещу забраната за земеделие и строителство в Крайморска Добруджа, предаде репортер на Радио „Фокус“ – Варна. Протестиращите раздават български знамена, издигнали са плакати, които гласят „Да на екологията, не на рекета и отнетите права“, „Натура за вас, мизерия за нас“, „Отменете смъртната присъда на Крайморска Добруджа“. Протестът протича мирно. Засилено е полицейското присъствие е района. В подкрепа на протестиращите присъства и кметът на Каварна Нина Ставрева. \r\nМарияна ВАЛЕНТИНОВА", "date": "2017.08.05", "title": "Добрич: Жители на общините Каварна, Балчик и Шабла блокираха пътя Българево – Калиакра в знак на протест срещу забраната за земеделие и строителство в Крайморска Добруджа"}
{"url": "http://www.focus-news.net/news/2017/08/05/2422796/smolyan-gaydarsko-nadsvirvane-i-ilindenski-sabor-shte-se-provedat-v-selo-gela.html", "text": "ХV издание на Гайдарското надсвирване и Илинденски събор ще се проведат в село Гела, съобщиха от пресцентъра на Община Смолян. Музикалното събитие ще бъде открито в 10.30 часа, а самата конкурсна програма ще започне половин час по-късно. Награждаване на лауреатите е планирано за 18.00 часа, след което ще започне концертната програма „Хорото продължава...” с оркестър „ПИМ”, ръководител Тинчо Севдалинов.\r\nВ неделя, 6 август, в 11.30 часа ще бъде открита срещата на родовете и народно веселие с оркестър „Пампорово”.", "date": "2017.08.05", "title": "Смолян: Гайдарско надсвирване и Илинденски събор ще се проведат в село Гела"}
{"url": "http://www.focus-news.net/news/2017/08/05/2422797/aa-trima-dushi-sa-zaginali-a-petima-drugi-sa-bili-raneni-pri-eksploziya-na-kola-bomba-v-mogadishu.html", "text": "Поне трима души са загинали, а петима други са били ранени при експлозия на кола-бомба в сомалийската столица Могадишу в петък вечерта, предава Anadolu Agency. \r\n„Все още не знаем целта на нападението“, коментираха от полицията, допълвайки, че всички жертви са били цивилни. Веднага след инцидента пострадалите са били приети в болница. \r\nВсе още никоя групировка не е поела отговорност за нападението. \r\nМиналата неделя поне петима души бяха убити и повече от 10 бяха ранени отново при взрив на кола-бомба в Могадишу.  Мария Динкова", "date": "2017.08.05", "title": "АА: Трима души са загинали, а петима други са били ранени при експлозия на кола-бомба в Могадишу"}
{"url": "http://www.focus-news.net/news/2017/08/05/2422798/mihaela-zaneva-im-pravets-6-7-hilyadi-sa-poseshteniyata-ot-nachaloto-na-godinata-v-rodnata-kashta-na-todor-zhivkov-i-muzeya-v-grada.html", "text": "6-7 хиляди са посещенията от началото на годината в родната къща на Тодор Живков и музея в града. Това каза в интервю за в интервю за Агенция „Фокус“ Михаела Занева, уредник на Историческия музей в Правец и на „Музеен комплекс - Експозиционна зала и Родна къща на Тодор Живков“. По думите ѝ посетителите се интересуват най-често до кога Тодор Живков е живял в Правец, къде е учил, кога е отишъл в София и дали има живи роднини. „Идват и доста чужденци. Интересуват се, питат за него, като личност. Но, общо взето, всичко го има в интернет пространството и четат. Не можем да кажем допълнителни, някакви по-пикантни, истории. Хората се интересуват от такива неща, но това не е в нашата юрисдикция, а пък и не знаем какво да отговорим по този повод“, посочи тя. Занев поясни, че в музея има подаръци, поднасяни на Тодор Живков от целия свят. „На мен много ми харесват експонатите от Русия, които са от кристал, със сребро, с камъни. Има много хубави неща, които са от Индия, от слонова кост. Те са от цял свят. Сам по себе си всеки подарък е интересен. Не мога да откроя кой е най“, коментира Занева. \r\nСтефан ПЕТРОВ", "date": "2017.08.05", "title": "Михаела Занева, ИМ-Правец: 6-7 хиляди са посещенията от началото на годината в родната къща на Тодор Живков и музея в града"}
{"url": "http://www.focus-news.net/news/2017/08/05/2422799/dobrich-praznik-na-papesha-organizirat-v-selo-balgarevo.html", "text": "За поредна година най-голямото село в състава на община Каварна – Българево, ще бъде домакин на Празник на пъпеша, предаде кореспондентът на Радио „Фокус” – Варна. Празникът ще се проведе от 17.30 часа на площада на селото. За гостите е подготвена интересна програма: анимация за деца, букет от фолклорни и класически изпълнения (група за автентичен фолклор „Перуника“ и изпълнения на семейство швейцарски музиканти, живеещи в Българево), изработване и изложба на фигури от пъпеши, традиционна класация за най-сладък и най-голям пъпеш. Площите с пъпеши в землището на селото това лято заемат около 450 дка. \r\nЗа много от семействата в Българево отглеждането на пъпеши е поминък. Селото е известно и с близостта си до красивия залив Болата и нос Калиакра. Празникът е част от културния календар на Община Каварна, който включва още Джаз на село в Камен бряг (5 и 6 август) и Турнир по плажен волейбол в Каварна (от 7 до 13 август). \r\nЖулиета НИКОЛОВА", "date": "2017.08.05", "title": "Добрич: Празник на пъпеша организират в село Българево"}
{"url": "http://www.focus-news.net/news/2017/08/05/2422800/smolyan-selo-mugla-otbelyazva-svoya-praznik.html", "text": "Село Мугла отбелязва своя празник. Това съобщиха от пресцентъра на Община Смолян. Празникът на селото започва на в 10.30 ч. с церемония по откриването му и приветствия от официалните гости. В 10.50 ч. ще бъде представен обичаят „Среде лято”. В 14.00 ч. започва празнично веселие с оркестър „ Родопско настроение”, а в 21.00 ч. - дискотека на открито с DJ Мони.", "date": "2017.08.05", "title": "Смолян: Село Мугла отбелязва своя празник"}
{"url": "http://www.focus-news.net/news/2017/08/05/2422801/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "***\r\nСмъртните случаи, предизвикани от климатични катастрофи, може да се увеличат до 50 пъти в Европа, до началото на следващия век, ако не бъдат предприети мерки за намаляването на вредните газови емисии, пише The Guardian, позовавайки се на твърдения на учени.\r\nСпоред ново изследване, се очакват 152 хиляди смъртни случая на година в периода между 2071 и 2100 г., като директно следствие от екстремни природни стихии. Предполага се, че жителите на Южна Европа ще бъдат най-силно засегнати.\r\n„Правителствата и политиките, трябва да бъдат фокусирани върху разработването на адаптационни мерки“, заяви Джовани Форциери, съавтор на изследването на Взаимния център за изследвания в Италия на Европейската Комисия. „Ако не бъдат предприети тези мерки, последствията могат да бъдат много тежки.“, предупреди той.\r\n***\r\nЕвропейската комисия ще отдели допълнителни 9,3 млн. евро на Върховния комисариат на ООН за бежанците с цел предоставяне на допълнителни средства за Гърция, пише вестник New Europe.  По този начин Върховният комисариат ще може да продължи да оказва подкрепа за бежанците и мигрантите в европейската страна.  \r\nДопълнителните средства ще гарантират продължаването на услугите на островите: ще покриват транспорта, наставянето и допълнителните услуги по преселването на кандидатите за убежище, оказване на защита и неформално образование за децата. Друга програма, която ще бъде финансиране, е пробната система за настойничество на малолетните без придружител.\r\n***\r\nПоради стачка на служителите по сигурност в събота и неделя се очакват закъснения на полетите, излитащи от летище Ел Прат в испанския град Барселона, пише вестник The Local. Пътуващите са предупреждавани да пристигат поне три часа преди полетите си. \r\nОще в петък дълги опашки се извиваха както на Терминал 1, така и на Терминал 2 на летището. Стачката доведе до закъснение от почти два часа за пътниците, преминаващи проверки за сигурност. \r\nОчаква се стачки да се проведат също така в неделя и понеделник. \r\nСлужителите по сигурността изразяват своето недоволство към недостига на персонал, липсата на обучение, 16-часовата продължителност на работния ден, неполучаването на бонуси за работещите при скенерите.", "date": "2017.08.05", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/05/2422802/kmetat-na-kavarna-nina-stavreva-zemedelieto-turizmat-i-ribolovat-sa-osnoven-pominak-na-horata-v-regiona.html", "text": "Земеделието, туризмът и риболовът са основен поминък на хората в региона. Това каза пред журналисти кметът на Каварна Нина Ставрева във връзка с протеста на жители от Каварна, Балчик и Шабла срещу забраната за земеделие и строителство в Крайморска Добруджа, предаде репортер на Радио „Фокус“ – Варна.\r\nВ момента движението по пътя Българево – Калиакра все още е блокирано. Кметът Нина Ставрева заяви, че Общината категорично подкрепя протестиращите. „Това, към което се стремим е започване на нова процедура с екип от международна експертиза за реално и конкретно очертаване на границите на защитените зони. След като бъдат проведени срещи със собствениците, ползвателите на земеделски земи, на имоти в организирани територии, при отчитане начина на трайно ползване на тези местообитания, срещи с местна администрация, с местните общности и всички засегнати страни – предварителни разговори и ясно очертани местообитания“.\r\nСпоред нея в хората остава убеждението, че се отнема поминъкът им. „ В заповедта издадена на 21 юли и влязла в сила на 28 юли ясно и категорично се слагат ограничения за всякакви строителни дейности, за разораване на ниви, а земеделието туризмът и риболовът са основен поминък на хората в региона“, допълни Ставрева.\r\nМарияна ВАЛЕНТИНОВА", "date": "2017.08.05", "title": "Кметът на Каварна Нина Ставрева: Земеделието, туризмът и риболовът са основен поминък на хората в региона"}
{"url": "http://www.focus-news.net/news/2017/08/05/2422803/ministar-neno-dimov-za-zabranata-za-ikonomicheski-deynosti-v-zashtitena-zona-kompleks-kaliakra-beshe-zalozhena-bomba-sas-zakasnitel-i-tya-izbuhna.html", "text": "Беше заложена бомба със закъснител и тя избухна. Това каза министърът на околната среда и водите Нено Димов в предаването „Събуди се“ по Нова телевизия във връзка с протестите срещу забраната на Министерството на околната среда и водите за икономически дейности в защитена зона „Комплекс Калиакра“, които попадат в Натура 2000. \r\nПо думите му  в защитената зона „Комплекс Калиакра“ през  2006-2007 г. е била заложена бомба със закъснител от правителството на Тройната коалиция. Министър Димов поясни, че тогава правителството на Тройната коалиция е заложила на зелени организации да направят картирането на земите, които ще попаднат в „Натура“. „Обикновено другите страни членки са възлагали на реномирани научни организации това нещо“, каза министър Нено Димов.  Той поясни, че районът е очертан от екоорганизациите по възложение на правителството и е приет с решение на Министерски съвет през 2007 г. и е даден на ЕК като очертан район тогава. „Още на следващата година по сигнал на зелените, ЕК завежда две дела - през юни 2008 г. и през късната есен на 2008 г. по неспазване на района като „Натура““, обясни министърът. Той коментира, че последната част на тази бомба със закъснител е март месец тази година. „Служебното правителство, отново на БСП, поема ангажимента да издаде тази заповед като спешна мярка, за да не преминем към ефективни санкции. Когато аз поех поста и отидох в Брюксел, това обещание не беше изпълнено. Аз рискувах и трябваше да избирам между две – да прехвърля върху цялото общество стотици милиони санкции и дейности, които трябва да бъдат предприети в района или да издам заповед и да започна да се опитвам да минимизирам щети“, допълни министърът. Димов поясни, че той е трябвало да се намеси след като бомбата е била гръмнала. Министър Нено Димов уточни, че заповедта, която е издадена не третира по никакъв начин акваторията на Черно море и няма забрани за рибарството. „Самата заповед обхваща района, в който има понтосарматски степи. Това е един малък район, но е факт и аз не мога да не се солидаризирам с притесненията и ясното чувство за несправедливост на хората, които протестират в момента“, допълни министърът и посочи, че не е забранена изцяло земеделска дейност, а само на територията, където има подобни степи.", "date": "2017.08.05", "title": "Министър Нено Димов за забраната за икономически дейности в защитена зона „Комплекс Калиакра“: Беше заложена бомба със закъснител и тя избухна"}
{"url": "http://www.focus-news.net/news/2017/08/05/2422804/politico-polititsite-i-proizvoditelite-na-avtomobili-v-germaniya-ne-uspyaha-da-slozhat-kray-na-debata-za-dizelovite-prevozni-sredstva.html", "text": "В Германия, а също така в Брюксел и Виена беше изразена критика към споразумението, обявено от трите най-големи производители на автомобили в страната за софтуерното обновяване на повече от пет милиона дизелови автомобили, предава Politico. \r\nСделката беше постигната в сряда по време на срещата между политиците и представителите на компаниите. Консерваторите и социалдемократите, които поддържат тесни връзки с автомобилната индустрия, се надяваха да разрешат въпроса окончателно преди предстоящите през септември парламентарни избори.\r\n„Давам на програмата, за която беше постигнато съгласие, най-много три месеца“, коментира премиерът на провинция Бавария Хорст Зеехофер пред информационната агенция DPA.\r\nЕвропейската комисия от своя страна предупреди, че ще следи отблизо разработването на софтуера, за да се убеди, че той ще намали емисиите и няма да се наложи потребителите да платят крайната сметка.  Мария Динкова", "date": "2017.08.05", "title": "Politico: Политиците и производителите на автомобили в Германия не успяха да сложат край на дебата за дизеловите превозни средства"}
{"url": "http://www.focus-news.net/news/2017/08/05/2422805/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Във високите части на планината духа източен умерен вятър, в ниските е тихо. Времето е топло, температурите са между 16 и 20 градуса. От ПСС поясниха, че времето е подходящо за разходки и препоръчаха на туристите да носят слънчеви очила, шапки и крем за слънце. Съоръженията работят във всички планински курорти. Няма регистрирани инциденти в планините през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nДеница КИТАНОВА", "date": "2017.08.05", "title": "ПСС: Отлични са условията за туризъм в планините"}
{"url": "http://www.focus-news.net/news/2017/08/05/2422806/smolyan-s-tarzhestva-v-selo-slaveyno-shte-badat-otbelyazani-114-godini-ot-ilindensko-preobrazhenskoto-vastanie.html", "text": "С тържества в село Славейно ще бъдат отбелязани 114 години от Илинденско-Преображенското въстание, съобщиха от пресцентъра на Община Смолян. Програмата ще се проведе днес и 6 август. От 16.00 часа в храма „Св. пророк Илия” в селото ще бъде отслужена панихида в памет на загиналите във въстанието. В 17.00 часа ще започне тържествен концерт, който ще бъде последван от митинг и заря. \r\nНа 6 август в 11.00 часа в местността Хайдушки поляни пред паметника на преображенци и пред гробовете на Пейо и Кольо Шишманови ще бъдат поднесени венци и цветя.", "date": "2017.08.05", "title": "Смолян: С тържества в село Славейно ще бъдат отбелязани 114 години от Илинденско-Преображенското въстание"}
{"url": "http://www.focus-news.net/news/2017/08/05/2422807/kmetat-na-kavarna-nina-stavreva-darzhavata-nezabavno-tryabva-da-vzeme-razumno-reshenie-po-otnoshenie-na-startirane-na-nova-protsedura-za-zashtitena-zona-kaliakra.html", "text": "Държавата незабавно трябва да вземе разумно решение по отношение на стартиране на нова процедура за защитена зона „Калиакра“. Това заяви кметът на Община Каварна Нина Ставрева, която е сред протестиращите, блокирали пътя Българево – Калиакра, предаде репортер на Радио \"Фокус\"-Варна. По думите й втори ден напрежението ескалира и хората наистина приемат, че им се отнема хлябът. \r\n„Несправедливо е. Това е заради грешка, допусната от чиновници в Министерството на околната среда и водите, които сега нямат смелост да признаят тази грешка. Ние настояваме за нова процедура“, допълни Нина Ставрева. Тя обясни, че вчера Община Каварна е получила уведомление от Гражданска инициатива „Да спасим Крайморска Добруджа“ за организирането на днешния протест, а днес се очаква уведомление за предстоящите действия утре.\r\nСпоред Ставрева хората са категорични и ще защитават интересите си на собственици докрай. Тя коментира, че те са били поставени пред свършен факт и всички разговори, планувани вчера е трябвало да се случат преди много време, още преди обособяването на защитените зони, регламентирани в момента.\r\n„Затова искаме да стартираме отново процедурата. Да, това се дълъг и труден процес, но ще имаме конкретно и ясно очертание на тези зони“, допълни Нина Ставрева. Другият проблем, който кметът на Каварна открои е, че няма ясни компенсаторни мерки. \r\nПротестът се провежда мирно. Той продължава и в момента.\r\nМарияна ВАЛЕНТИНОВА", "date": "2017.08.05", "title": "Кметът на Каварна Нина Ставрева: Държавата незабавно трябва да вземе разумно решение по отношение на стартиране на нова процедура за защитена зона „Калиакра“"}
{"url": "http://www.focus-news.net/news/2017/08/05/2422808/interfaks-spasitelnite-ekipi-sa-otkrili-edin-ot-minyorite-blokirani-v-ruskata-mina-mir.html", "text": "Спасителните екипи са открили миньора от „Мир“, който самостоятелно се е свързал с компанията, предава Интерфакс. \r\n„Оказана му е първа помощ и сега го изкарват на повърхността“, коментира представител на руското Министерство на извънредните ситуации. \r\nВ петък  мината „Мир“ в Якутия беше наводнена. По време на инцидента там са работили 142 души. Вече 133 са евакуирани, като към момента продължават спасителните операции от издирването на останалите блокирани миньори.  Мария Динкова", "date": "2017.08.05", "title": "Интерфакс: Спасителните екипи са открили един от миньорите, блокирани в руската мина \"Мир“"}
{"url": "http://www.focus-news.net/news/2017/08/05/2422809/blagoevgrad-avtomati-za-voda-sa-postaveni-v-sgradata-na-obshtinata-i-turisticheskiya-kulturno-informatsionen-tsentar-zaradi-visokite-temperaturi.html", "text": "Автомати за вода са поставени в сградата на Община Благоевград и Туристическия културно-информационен център в града, с цел предпазване на гражданите от инциденти, свързани с високите температури, предаде репортер на Радио „Фокус“ – Пирин. Диспенсърите са сложени по нареждане на кмета на община Благоевград д-р Атанас Камбитов. Целта е да се осигури глътка свежест за жителите и гостите на града в летните горещини. Автоматите са поставени на закрити места, за да могат да охлаждат добре водата. Остава в сила предупреждението към гражданите да не излизат в най-горещите часове на деня освен ако не е крайно наложително. Препоръчва се, особено за децата и възрастните, да не се излагат продължително време на слънце, да носят шапки и да пият повече вода.\r\nЛивия НИНОВА", "date": "2017.08.05", "title": "Благоевград: Автомати за вода са поставени в сградата на Общината и Туристическия културно-информационен център, заради високите температури"}
{"url": "http://www.focus-news.net/news/2017/08/05/2422810/apa-armeniya-e-narushila-rezhima-na-primirieto-v-nagorni-karabah-obshto-141-pati.html", "text": "Армения е нарушила режима на примирието в Нагорни Карабах общо 141 пъти за изминалото денонощие, предава APA. Това съобщиха в събота от Министерството на отбраната на Азербайджан Мария Динкова", "date": "2017.08.05", "title": "APA: Армения е нарушила режима на примирието в Нагорни Карабах общо 141 пъти"}
{"url": "http://www.focus-news.net/news/2017/08/05/2422811/api-vremenno-e-ogranicheno-dvizhenieto-po-pat-ii-81-sofiya-barziya-v-rayona-na-barziya-poradi-otstranyavane-na-padnalo-darvo-ot-platnoto.html", "text": "Временно е ограничено движението по път II-81 София - Бързия, в района на Бързия, поради отстраняване на паднало дърво от платното. Шофьорите да спазват указанията на служителите на \"Пътна полиция\". Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.05", "title": "АПИ: Временно е ограничено движението по път II-81 София - Бързия, в района на Бързия, поради отстраняване на паднало дърво от платното"}
{"url": "http://www.focus-news.net/news/2017/08/05/2422812/montana-vodach-na-avtomobil-varhu-koyto-e-padnalo-darvoto-na-pat-ii-81-sofiya-barziya-e-otkaran-v-bolnitsa-s-fraktura-na-kraka.html", "text": "Водач на автомобил, върху който е паднало дървото на път II-81 София - Бързия, е откаран в болница с фрактура на крака. Това съобщиха от пресцентъра на МВР. Предприети са действия за разчистване на пътя, до приключването им той ще бъде затворен за движение на моторни превозни средства.", "date": "2017.08.05", "title": "Монтана: Водач на автомобил, върху който е паднало дървото на път II-81 София - Бързия, е откаран в болница с фрактура на крака"}
{"url": "http://www.focus-news.net/news/2017/08/05/2422813/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” четем „Четиригодишно момченце транспортирано в София със съмнение за кучешка тения“. В регионалният ежедневник се уточнява, че според роднина на детето, виновни са собствениците, които пускат кучетата без намордници да пият вода от чешмите в града. Друго заглавие в изданието гласи: „Възлагат за 2 193 000 лв. директно шест блока в Благоевград, останалите без кандидати за саниране“. По темата четем, че тръжната комисия е стартирала работа в присъствието на представители на фирмите. И още от страниците на вестника „Криминално проявен подпалил с цигара кметството в ромския квартал на Кюстендил, докато се криел от кредитори“. По темата от изданието допълват, че според полицията, пожарът е причинен по непредпазливост. В регионалният ежедневник е публикувано и интервю с акад. Георги Марков, който казва: \"Как ще делим историята със Скопие, като на Женския пазар ли?\".", "date": "2017.08.05", "title": "Преглед на основните теми в благоевградския печат"}
{"url": "http://www.focus-news.net/news/2017/08/05/2422814/montana-dvizhenieto-po-pat-ii-81-sofiya-barziya-v-rayona-na-s-barziya-se-osashtestvyava-v-edna-lenta.html", "text": "Движението по път II-81 София - Бързия, в района на с. Бързия, се осъществява в една лента, поради отстраняване на паднало дърво. Това съобщиха от пресцентъра на Агенция \"Пътна инфраструктура\" (АПИ). Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.05", "title": "Монтана: Движението по път II-81 София - Бързия, в района на с. Бързия, се осъществява в една лента"}
{"url": "http://www.focus-news.net/news/2017/08/05/2422815/cnn-do-2100-g-dve-treti-ot-evropeytsite-shte-badat-zasegnati-ot-klimatichnite-promeni.html", "text": "До края на века две трети от хората, живеещи в Европа, ще бъдат засегнати от горещи вълни, крайбрежни наводнения и други бедствия, причинени от климатичните промени и глобалното затопляне, предава CNN. \r\nСпоред проучване, публикувано в петък в списание Lancet Planetary Health, между 2071 г. и 2100г., около 152 хил. европейци ще умират всяка година при природни бедствия. За сравнение този брой между 1981 г. и 2010г. е бил три хиляди души. \r\nУчените са установили, че 99% от смъртните случаи ще бъдат причини от високите температури и горещите вълни. \r\n„Това трябва да се вземе под внимание на фона на опустошителните последствия след горещите вълни през 2003 г. в Европа и 2010г. в Русия, където хиляди загинаха. Мисълта, че подобни случаи ще зачестяват, е плашеща“, коментира Андрю Грундщейн, преподавател в  катедрата по география в университета „Джорджия“ Мария Динкова", "date": "2017.08.05", "title": "CNN: До 2100 г. две трети от европейците ще бъдат засегнати от климатичните промени"}
{"url": "http://www.focus-news.net/news/2017/08/05/2422816/blagoevgrad-zaupokoyna-panihida-po-povod-21-godini-ot-smartta-na-vanga-shte-bade-otsluzhena-na-groba-na-prorochitsata.html", "text": "Заупокойна панихида по повод 21 години от смъртта на Ванга ще бъде отслужена на гроба на пророчицата в едноименния комплекс в местността Рупите. Това съобщи за Радио „Фокус“ – Пирин управителят на комплекса Серафим Иванов. Панихидата ще бъде отслужена от 11,00 часа до храм „Света Петка Българска“.„Фокус“ припомня:\r\nВанга е родена на 3 октомври 1911 г. в град Струмица, република  Македония. Тя е единствено дете от брака на Панде и Параскева Сурчеви. Майка й починала скоро след раждането. На 15 години Ванга загубва зрението си при природно бедствие, в землището на Ново село, община Струмица. През април 1941 година, Ванга получава ясновидска дарба. През 1942 година се омъжва за Димитър Гущеров от село Крънжилица, община Петрич, и оттогава в България. В продължение на 55 години Ванга помага на нуждаещите се. През 1994 г. построява храма „Света Петка Българска“ в местността Рупите, община Петрич. Ванга почива на 11 август 1996 г. \r\nЛивия НИНОВА", "date": "2017.08.05", "title": "Благоевград: Заупокойна панихида по повод 21 години от смъртта на Ванга ще бъде отслужена на гроба на пророчицата"}
{"url": "http://www.focus-news.net/news/2017/08/05/2422817/sled-razgovor-s-premiera-boyko-borisov-protestirashtite-osvobodiha-patya-balgarevo-kaliakra.html", "text": "След разговор с премиера Бойко Борисов протестиращите освободиха пътя Българево – Калиакра, предаде репортер на Радио „Фокус“ – Варна. Премиерът е поел ангажимент за среща с кметовете на Общините Каварна, Балчик и Шабла по повод на Интегрирания план за управление на защитена зона „Комплекс Калиакра“.\r\nПремиерът Борисов е разговарял и с Виктор Лучиянов от Гражданската инициатива „Да спасим Добруджа“.\r\nРано сутринта жители на трите общини блокираха пътя Българево – Калиакра в знак на протест срещу забраната за земеделие и строителство в Крайморска Добруджа.\r\nМарияна ВАЛЕНТИНОВА\r\nОчаквайте подробности", "date": "2017.08.05", "title": "След разговор с премиера Бойко Борисов протестиращите освободиха пътя Българево – Калиакра"}
{"url": "http://www.focus-news.net/news/2017/08/05/2422818/bbc-okolo-dve-hilyadi-chlenove-na-islyamska-darzhava-ostavat-v-siriyskiya-grad-rakka.html", "text": "Около две хиляди членове на терористичната групировка „Ислямска държава“ остават в Ракка, докато продължава офанзивата за поемането на контрола над сирийския град, предава BBC. \r\nБрет Макгърк, специален представител на коалицията срещу „Ислямска държава“, заяви, че подкрепяните от САЩ сили за завладели около 45% от територията на града, откакто започна операцията през юни. \r\nВсе още не е ясно колко цивилни се намират в Ракка, но от ООН уточниха, че става дума за между 20 хил. и 50 хил. души.  Мария Динкова", "date": "2017.08.05", "title": "BBC: Около две хиляди членове на „Ислямска държава“ остават в сирийския град Ракка"}
{"url": "http://www.focus-news.net/news/2017/08/05/2422819/blagoevgrad-vaveden-e-rezhim-na-vodata-v-selata-zelen-dol-i-balgarchevo.html", "text": "Въведен е режим на водоползването в селата Зелен дол и Българчево, поради намалял дебит на водоизточниците. Това съобщи за Радио „Фокус“ – Пирин Зоя Драгова, технически секретар на „Водоснабдяване и канализация“ – Благоевград. В село Българчево, в имотите, разположени северно от сградата на кметството, вода ще се подава в интервала от 07,00 до 19,00 часа, а в имотите южно от кметството - от 19,00 до 07,00 часа на следващия ден. В село Зелен дол ще се подава вода в следните часови интервали: от 06,00 до 08,00 часа; от 12,00 до 13,00 часа; от 18,30 до 20,30 часа.\r\nЛивия НИНОВА", "date": "2017.08.05", "title": "Благоевград: Въведен е режим на водата в селата Зелен дол и Българчево"}
{"url": "http://www.focus-news.net/news/2017/08/05/2422820/premierat-boyko-borisov-razporedi-da-spre-izpalnenieto-na-zapovedta-za-zabrana-na-vsyakakvi-deynosti-v-rayona-na-balchik-kavarna-i-shabla.html", "text": "Премиерът Бойко Борисов разпореди на министъра на околната среда и водите Нено Димов да спре изпълнението на заповедта, с която се забраняват всякакви дейности в териториите в района на Балчик, Каварна и Шабла, попадащи в „Натура 2000“. Министър-председателят възложи на министър Димов и екипа му утре да проведат среща с кметовете на трите общини и с представители на инициативните комитети, за да бъде обсъдена ситуацията, възникнала след решението на Съда на Европейския съюз, и заедно с тях да бъде търсено най-правилното решение за всички страни и за държавата след причинената огромна щета от предишни управления. Това съобщиха от правителствената информационна служба.\r\nРешението на премиера е взето след детайлен анализ на случващото се в района на Добруджа и невъзможността на хората да приемат ситуацията, чието сегашно развитие е резултат от недалновидни и неправилни управленски решения, взети от правителството на Тройната коалиция и министър Джевдет Чакъров.\r\nБорисов възложи на министър Димов да осъществи контакт с комисаря по околна среда, морско дело и рибарство Кармену Вела и заедно с неправителствените организации, които са в основата на изготвянето на списъците с териториите по „Натура 2000“,  да бъде поканен да посети района и на място да се запознае с различните гледни точки.\r\nНа следващото заседание на Европейския съвет министър-председателят ще постави въпроса пред председателя на Европейската комисия Жан Клод-Юнкер и ще разговаря с него за стотиците милиони, които България ще трябва да плати като глоба в резултат на осъждането. \r\nПремиерът призовава всички да се върнат отново към обществено обсъждане на проблема, да се разгледа работата по случая през годините, за да се минимизират щетите, които трябва да плати българския данъкоплатец.\r\nПрипомняме, че през 2006 г. правителството на премиера Сергей Станишев възложи определянето на зоните по \"Натура 2000\" на екоорганизации, а не на научни институти, както е направено в останалите страни от ЕС. През 2008 г. са заведени две дела срещу България. Сигналът е за 600 проекта - сред тях има къщи за гости, ниви, ветрогенератори и други. През 2014 г. България е осъдена от ЕК. Последният спусък на тази бомба със закъснител е от март месец 2017 г., когато служебното правителство поема ангажимент да издаде тази заповед до 31 март, но не го прави.", "date": "2017.08.05", "title": "Премиерът Бойко Борисов разпореди да спре изпълнението на заповедта за забрана на всякакви дейности в района на Балчик, Каварна и Шабла"}
{"url": "http://www.focus-news.net/news/2017/08/05/2422821/viktor-luchiyanov-premierat-boyko-borisov-razbira-problemite-na-dobrudzhantsi-utre-nyama-da-protestirame.html", "text": "Премиерът Бойко Борисов разбира проблемите на добруджанци, утре няма да протестираме. Това заяви Виктор Лучиянов от Гражданска инициатива „Да спасим Добруджа“, след като проведе телефонен разговор с премиера Бойко Борисов, предаде репортер на Радио „Фокус“ – Варна. Лучиянов заяви на протестиращите, че премиерът в поел ангажимент утре да се проведе среща с кметовете на трите общини – Каварна, Балчик и Шабла и с представители на инициативните комитети, за да се чуят притесненията на хората и да бъде обсъдена ситуацията, възникнала след решението на Съда на Европейския съюз, и заедно с тях да бъде търсено най-правилното решение за всички страни и за държавата след причинената огромна щета от предишни управления. Представители на „Гражданска инициатива да спасим Добруджа“ също ще участват в утрешната среща.\r\nПротестът на гражданите на трите общини е преустановен, а движението по пътя Българево – Калиакра е възстановеон. Лучиянов допълни, че премиерът е дал обещание този път Натура 2000 да бъде разгледа с хората индивидуално.", "date": "2017.08.05", "title": "Виктор Лучиянов: Премиерът Бойко Борисов разбира проблемите на добруджанци, утре няма да протестираме"}
{"url": "http://www.focus-news.net/news/2017/08/05/2422832/vladimir-konstantinov-iag-pozharat-kray-burgaskoto-selo-izvorishte-obhvana-1000-dka-gorski-masivi-okolo-40-gorski-sluzhiteli-poveche-ot-denonoshtie-se-boriha-s-oganya.html", "text": "Последният голям пожар край бургаското село Изворище обхвана 1000 дка горски масиви – 200 дка иглолистни култури и 800 дка широколистни. Това каза в интервю за Агенция „Фокус“ Владимир Константинов, експерт в Изпълнителна агенция по горите (ИАГ).\r\nОтносно това какви мерки се предприемат срещу нерегламентираното палене на огън, Владимир Константинов заяви: „Освен на пожаронаблюдатели, патрулни и контролни екипи на терен, вече можем да разчитаме и на автоматизирани системи за наблюдение и ранно оповестяване на пожари, които на този етап покриват около 12 % от горските територии“. По думите му предстои разширяване на тяхната мрежа. „През миналата година разработихме единна схема за разполагане на автоматизирани кули за наблюдение на територията на цялата страна. Тази мрежа ще се изгради в близките 5-6 години и ще обхване над 70 % от горите на страната, като немалка част от средствата за нейното изграждане ще се финансират безвъзмездно от Програмата за развитие на селските райони“, каза още той.\r\nКонстантинов допълни, че всяка година, още през месец февруари Главна дирекция „Пожарна безопасност и защита на населението” /ГД ПБЗН/ и Изпълнителна агенция по горите /ИАГ/ подписват съвместен План за взаимодействие преди началото на пожароопасния сезон. „Съгласно този план  се извършват проверки в горските стопанства, които от своя страна изготвят оперативни планове за действие при възникване на горски пожари, както и план за дейностите за превенция. Задължително се уведомяват и общините и кметствата за техните задължения, във връзка с предотвратяването на горски пожари. Те имат задължения да подготвят доброволни формирования, които да се включват в случай на пожар с предварително обучени хора, обезпечени със защитни облекла, маски и т.н.“, поясни той.\r\n„Поделенията на държавните горски предприятия разполагат и със специализирана противопожарна техника за горски терени. В горските територии, където достъпът е труден голяма големите  пожарни коли на службите на ПБЗН достигат трудно. Точно на такива терени най-ефективни са високопроходимите коли на горските стопанства. Такава техника нашите колеги използваха и в последния пожар в бургаското село Изворище. Около 40 горски служители от Регионална дирекция по горите – Бургас и горските стопанства Бургас, Айтос и Средец повече от едно денонощие се бориха с огъня“, уточни Владимир Константинов.", "date": "2017.08.05", "title": "Владимир Константинов, ИАГ: Пожарът край бургаското село Изворище обхвана 1000 дка горски масиви, около 40 горски служители повече от денонощие се бориха с огъня"}
{"url": "http://www.focus-news.net/news/2017/08/05/2422833/targovishte-kamion-e-avariral-na-patya-v-targovishte-v-posoka-sofiya-trafikat-v-rayona-e-natovaren.html", "text": "Аварирал е камион на пътя в Търговище, в посока София. Това съобщи слушател на Радио \"Фокус\". Трафикът в района е натоварен, а видимостта е намалена.", "date": "2017.08.05", "title": "Търговище: Камион е аварирал на пътя в Търговище, в посока София, трафикът в района е натоварен"}
{"url": "http://www.focus-news.net/news/2017/08/05/2422834/infotag-spored-igor-dodon-upravlyavashtata-koalitsiya-shte-prodalzhi-da-blokira-negovite-resheniya.html", "text": "Президентът на Молдова Игор Додон смята, че парламентът и правителството на Молдова и в бъдеще ще продължават да блокират всеки негов опит да провежда реформи, предава Infotag. \r\nДодон подчерта, че това е станало напълно очевидно след решението на Конституционния съд във връзка с инициативата на президента да проведе консултативен референдум на 24 септември. \r\n„Гражданите виждат всичко това, те прекрасно разбират случващото се. Ние все пак ще успеем да постигнем тези цели, които сме си поставили. И това ще се случи на следващите парламентарни избори“, посочи Додон. \r\nСпоред него предстои „година на нелека борба между президента  от една страна и парламента и правителството от друга“. \r\n„Ние ще блокираме всичко, което не е в интерес на молдовския народ“, допълни Додон.  Мария Динкова", "date": "2017.08.05", "title": "Infotag: Според Игор Додон управляващата коалиция ще продължи да блокира неговите решения"}
{"url": "http://www.focus-news.net/news/2017/08/05/2422835/katya-sungarska-tssmp-sofiya-okolo-40-dushi-sa-pripadnali-ili-im-e-priloshalo-prez-vcherashniya-den-zaradi-zhegite.html", "text": "Около 40 души са припаднали или им е прилошало през вчерашния ден заради жегите. Това каза за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. Тя поясни, че информацията е до 18.00 часа на 4 август. По думите й над 330 са повикванията за цялата смяна, но не може да се каже кои са заради жегите, тъй като високите температури провокират различни проблеми. Сунгарска посъветва хората да ходят със светли дрехи и задължително с шапка. Говорителят на ЦСМП - София препоръча да не се излиза в най-топлите часове на деня и винаги човек да носи вода със себе си.  „Да се пият много течности, да се консумира много лека храна, да се избягва алкохолът. Просто няколко дни човек трябва да се пази и да няма тежки физически натоварвания. Хората, които имат хронични заболявания или са с назначена терапия, да си пият лекарствата и да не ги забравят. Важно е в по-екстремен момент като този организмът да се подпомага“, допълни Сунгарска. \r\nДеница КИТАНОВА", "date": "2017.08.05", "title": "Катя Сунгарска, ЦСМП – София: Около 40 души са припаднали или им е прилошало през вчерашния ден заради жегите"}
{"url": "http://www.focus-news.net/news/2017/08/05/2422836/bsp-skandalno-e-che-osven-stroitelstvoto-po-severnoto-chernomorie-se-zabranyava-zemedelska-deynost-i-ribolov-na-15-km-navatre-v-moreto-podkrepyame-protestirashtite.html", "text": "Скандално е, че освен строителството, по Северното Черноморие се забранява и каквато и да е земеделска дейност и риболов на 15 км навътре в морето. Подкрепяме протестиращите граждани за отмяна на заповедта на министър Нено Димов в частта земеделие, гори и риболов. Това се посочва в позиция на БСП относно забраната за икономически дейности в Крайморска Добруджа, изпратена от пресцентъра на партията.\r\nПубликуваме пълния текст на позицията на БСП без редакторска намеса:\r\n\"Във връзка с наложени санкции от ЕК за построяването на ветрогенератори и голф игрища в района на Балчик, Каварна и Шабла, министър Димов е издал заповед за тотална забрана на всички дейности по северното Черноморие. Заповедта е публикувана на 28 юли 2017 г.  Скандалното е, че освен строителството, което е забранено, се забранява и каквато и да е земеделска дейност, а също така и риболов на 15 км навътре в морето. Освен това е забранено и залесяването. Това засяга близо 25 000 души в района и над 500 000 дка земя, която е най-плодородната в страната.\r\nОще по-скандално е, че министър Димов забранява на стопаните да обработват земята, но великодушно е разрешил на всички инвеститори, които са се снабдили с разрешителни за строеж, да осъществят проектите си. Утешенията на Димов, че земеделците ще получат компенсации е подигравка с тях, като се има предвид, че компенсациите не могат да бъдат повече от 26 лева на декар и то ако има свободен ресурс. \r\nНикога досега земеделието и риболовът не са заплашвали околната среда и местообитанията на птиците. Никога земеделската  дейност не е била проблем на околната среда. Превръщането на Приморска Добруджа в самозелесяваща се гора и бурна плевелна растителност е стъпка към може би реализиране на идеята за проучване на шистов газ, което преди 3 години отново изкара хората на протест. Подкрепяме протестиращите граждани за отмяна на заповедта в частта земеделие, гори и риболов\".", "date": "2017.08.05", "title": "БСП: Скандално е, че освен строителството, по Северното Черноморие се забранява земеделска дейност и риболов на 15 км навътре в морето - подкрепяме протестиращите"}
{"url": "http://www.focus-news.net/news/2017/08/05/2422837/katya-sungarska-tssmp-sofiya-nad-100-sa-povikvaniyata-ot-sutrinta-zaradi-zhegite.html", "text": "Над 100 са повикванията от сутринта заради жегите. Това каза за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. тя уточни, че има случаи на инфаркт, инсулт и на хора, които са колабирали на улицата. „Молим, ако не е спешно състоянието да не разкарват линейките, защото сме се организирали максимално да посрещнем топлинния, екстремен ден“, каза Сунгарска. Тя апелира хората да носят светли дрехи, шапки и вода, ако излизат навън. Сунгарска препоръча  да не се излиза в горещите часове.\r\nДеница КИТАНОВА", "date": "2017.08.05", "title": "Катя Сунгарска, ЦСМП – София: Над 100 са повикванията от сутринта заради жегите"}
{"url": "http://www.focus-news.net/news/2017/08/05/2422838/ekathimerini-gartsiya-vazstanovyava-nadezhdnostta-na-sistemata-si-za-predostavyane-na-ubezhishte.html", "text": "Гърция предприе важна стъпка за възстановяването на надеждността на системата си за предоставяне на убежище, пише Ekathimerini. Източник от Министерството на миграционната политика съобщи, че властите са обработили 95,7% от документите, подадени при старата процедура преди 2011г.  Напредъкът е постигнат благодарение на приетите законодателни промени. \r\nСега на кандидатите за международна защита, които са подали документи преди повече от пет години и притежават валидно разрешение за получаване на убежище, ще им бъде предоставено разрешение за временно пребиваване по хуманитарни съображения.  Мярката ще бъде приложена при общо 800 случая. \r\n„Това е справедливо решение, тъй като тези хора живеят в страната  от много години, без да бъде взето крайно решение за тяхната ситуация, а вината за това не е тяхна. През това време те са били интегрирани и са изградили връзки с Гърция и гръцкия народ. Някои дори може да са създали семейство тук“, обясни Мария Ставропулу, ръководител на гръцката служба за предоставяне на убежище.   Мария Динкова", "date": "2017.08.05", "title": "Ekathimerini: Гърция възстановява надеждността на системата си за предоставяне на убежище"}
{"url": "http://www.focus-news.net/news/2017/08/05/2422839/gd-granichna-politsiya-na-balgaro-srabskata-granitsa-na-gkpp-kalotina-trafikat-e-intenziven-za-leki-avtomobili-na-vhod-s-kolona-do-200-m.html", "text": "На българо-сръбската граница на ГКПП \"Калотина\" трафикът е интензивен за леки автомобили на вход, с колона до 200 м. Това сочат данни към 12.00 часа, публикувани на сайта на Главна дирекция \"Гранична полиция\". На границата с Румъния на ГКПП \"Дунав мост-Видин\" движението е натоварено на изход, с колона от 500 м от товарни автомобили. На българо-гръцката граница трафикът е интензивен на ГКПП \"Маказа\" за леки автомобили на вход и изход. На границата с Турция е натоварено движението на леки автомобили на ГКПП \"Капитан Андреево\" на вход и изход. \r\nНа българо-македонската граница трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.\r\nНа румънска територия, от 12.00 ч. до 20.00 ч., движението за товарни автомобили над 7.5 т ще е ограничено, поради високите дневни температури.", "date": "2017.08.05", "title": "ГД \"Гранична полиция\": На българо-сръбската граница на ГКПП \"Калотина\" трафикът е интензивен за леки автомобили на вход, с колона до 200 м"}
{"url": "http://www.focus-news.net/news/2017/08/05/2422840/dha-turski-sad-postanovi-arest-na-novi-77-gyulenisti.html", "text": "Съд в Истанбул постанови постоянна мярка за неотклонение „Задържане  под стража” на нови 77 лица, обвинени за членуване в т. нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция Догу хабер ажансъ (ДХА). Арестуваните са задържани още на 21 юли от екипи на Отдела за борба с финансовите престъпления на полицията в рамките на разследване на прокуратурата. Това става в истанбулските райони „Юскюдар” и „Юмрание” (на азиатската част на града), като заподозрените са общо 158 души. От тях 35 са освободени след разпитите в полицията по указания на прокуратурата. Останалите 123 са изправени вчера пред съда,  като трима са освободени, но ще бъдат съдени, а на останалите 43 е наложена мярка за неотклонение „Подписка”, посочва още ДХА. Георги Димов", "date": "2017.08.05", "title": "ДХА: Турски съд постанови арест на нови 77 „гюленисти”"}
{"url": "http://www.focus-news.net/news/2017/08/05/2422841/daily-sabah-petima-dushi-sa-zaginali-a-drugi-36-sa-bili-raneni-pri-avtobusna-katastrofa-v-turtsiya.html", "text": "В събота петима души са загинали, а други 36 са били ранени при автобусна катастрофа в северната турска провинция Амасия, пише вестник Daily Sabah. \r\nШофьорът на превозното средство и трима пътници са починали на мястото на инцидента, а друг пътник е починал в линейката, по време на трансфера на пострадалите в болницата. \r\nКатастрофата се е случила около половин час след като шофьорът е спрял за почивка. \r\nМакар автобусът да не се движил с висока скорост, шофьорът е загубил контрол и превозното средство се е обърнало, излизайки от пътя. \r\nВластите са започнали разследване по случая.  Мария Динкова", "date": "2017.08.05", "title": "Daily Sabah: Петима души са загинали, а други 36 са били ранени при автобусна катастрофа в Турция"}
{"url": "http://www.focus-news.net/news/2017/08/05/2422842/ministar-nikolina-angelkova-tova-lyato-se-natakvame-na-mnogo-inovativni-narusheniya-po-plazhovete.html", "text": "Сигнализирали сме прокуратурата за нарушения по плажовете „Панорама“, „Кабакум-централен“ и „Обзор-мотела“. Това каза пред журналисти министър на туризма Николина Ангелкова преди дискусията „За по-чист морски туризъм, предаде репортер на Агенция „Фокус“. \r\nВъв връзка с това има ли нови нарушение по плажовете и какви са констатациите на министерството, Ангелкова заяви: „Става дума за стари нарушения, по които установяваме, че не се прави нищо по отстраняването им.“ \r\n„Знаете за плажовете „Панорама“ и „Кабакум-централен“. Това лято там се натъкваме на много „иновативни“ нарушения. И двата плажа бяха обявени за неохраняеми, има проведени търгове за отдаване под наем, има вече избрани изпълнители. За плажа „Панорама“ е избран стария изпълнител, но отказва да сключи договор, а същевременно използва плажа. Сигнализирали сме и прокуратурата, община Варна и РЗИ, за да могат да се премахнат обектите, както и „Морска администрация“, защото има нерегламентирано ползване на водни коридори“, обясни Ангелкова. \r\nПо думите й същият случай, само че с малко по-различен нюанс е на „Кабакум-централен“. „Старият наемател не отстъпва владението, независимо от сигналите, които се изпращали до общината и РЗИ, там също сме сигнализирали прокуратурата, защото има извършени незаконосъобразни действия. Съответно трябва да се предприемат мерки. Следим стриктно тези случаи“ добави тя. \r\n„На плажа в с. Лозенец предстои да прекратим договора по взаимно съгласие с наемателя. Там се установи разминаване на кадастралните карти, предстои ново заснемане. Забранихме изграждане на заведения, предстои да прекратим договора от 1 октомври, защото е заложено, че до 30 септември нямаме право“, подчерта министърът на туризма.\r\n„На плаж „Обзор-мотела“ също имаме ситуация, в която предишни наематели не дават възможност на новоизбраните такива да стъпят пълно в правата си. Сигнализирали сме прокуратурата‘, допълни Ангелкова.", "date": "2017.08.05", "title": "Министър Николина Ангелкова: Това лято се натъкваме на много „иновативни“ нарушения по плажовете"}
{"url": "http://www.focus-news.net/news/2017/08/05/2422843/dha-zigmar-gabriel-e-poiskal-ot-es-zatyagane-na-merkite-sreshtu-turtsiya.html", "text": "Министърът на външните работи на Германия Зигмар Габриел е изпратил писмо до върховния представител на Европейския съюз (ЕС) по въпросите на външните работи и политиката на сигурност Федерика Могерини и до Йоханес Хан - европейският комисар за добросъседство и преговори за разширяване, с искане за „затягане на предприеманите мерки срещу Турция”, предаде информационната агенция Догу хабер ажансъ (ДХА). В публикация на германското списание „Шпигел” се твърди, че това  е станало но 24 юли. В писмото се подчертава, че „в резултат на агресивната политика на Анкара, всички усилия за нормализиране на отношенията с Турция остават напразни.” „Политиките на президента Реджеп Тайип Ердоган откровено противоречат на ценностите на Европа и налагат един много по-решителен и твърд отговор.”, пише още Зигмар Габриел, цитиран от „Шпигел” и ДХА. Георги Димов", "date": "2017.08.05", "title": "ДХА: Зигмар Габриел е поискал от ЕС „затягане на мерките” срещу Турция"}
{"url": "http://www.focus-news.net/news/2017/08/05/2422844/ministar-neno-dimov-otmenya-zapovedta-za-zashtitena-zona-kompleks-kaliakra.html", "text": "Министърът на околната среда и водите Нено Димов отменя заповед РД-526 от 21 юли 2017 г., с която въведе забрани за определени дейности в рамките на разпространение на природно местообитание 62СО Понто-сарматски степи от защитена зона „Комплекс Калиакра“, част от европейската мрежа Натура 2000. Това съобщиха от пресцентъра на Министерството на околната среда и водите (МОСВ). Заповедта се отменя след разпореждане на премиера Бойко Борисов и с оглед възникналото напрежение сред гражданите в района на общините Каварна, Шабла и Балчик.   \r\nЗаповедта е издадена след преговори на министър Димов с Европейската комисия във връзка с осъдително решение на Съда на Европейския съюз (ЕС) срещу България по казуса Калиакра. Целта на преговорите с Европейската комисия (ЕК) е била да се ограничат максимално щетите от недалновидни управленски решения, взети от правителството на Тройната коалиция и министър Джевдет Чакъров. Постигнатото споразумение с ЕК е, за да не се налагат финансови санкции и милиони загуби за България, включително чрез премахване на съществуващи обекти. \r\n\"Още с встъпването си в длъжност министър Димов обяви, че ще търси баланс между икономическото развитие и опазването на околната среда в името на повишаване на качеството на живот на гражданите. Възникналото напрежение на Калиакра, показа нарушаване на този баланс. Стана ясно, че макар и намаляващо загубите за България, споразумението с ЕК, ги разпределя по несправедлив начин, като прехвърля основната тежест на тези, които най-малко могат да я понесат. Затова министър Димов е решен да води диалог до намирането на решения, които да защитят гражданите и тяхната частната собственост, която има еднаква тежест независимо дали е голяма или малка\", посочват още от МОСВ. \r\nВ тази връзка утре министър Димов ще се срещне с кметовете на населените места в района на Калиакра, с представители на инициативния комитет „Да спасим Добруджа“ и със засегнатите браншови организации. Целта е да бъде обсъдена ситуацията, възникнала след решението на Съда на Европейския съюз и да се постигне възможно най-правилното решение за всички страни и за държавата, след причинената огромна щета от предишни управления. \r\nМинистър Димов ще разговаря с комисаря по околна среда, морско дело и рибарство Кармену Вела и ще го покани, заедно с неправителствените организации, които са в основата на изготвянето на списъците с териториите по Натура 2000, с представителите на потърпевшите частни собственици, браншови организации и други засегнати страни в района на Калиакра да дискутират различните позиции и да се търсят решения и намиране на възможния баланс.", "date": "2017.08.05", "title": "Министър Нено Димов отменя заповедта за защитена зона „Комплекс Калиакра“"}
{"url": "http://www.focus-news.net/news/2017/08/05/2422845/ministar-nikolina-angelkova-bezkompromisni-sme-proverkite-po-chernomorieto-shte-prodalzhat-po-vremeto-na-tseliya-aktiven-leten-sezon.html", "text": "Безкомпромисни сме – проверките по Черноморието ще продължат по времето на целия активен летен сезон. Това каза пред журналисти министър на туризма Николина Ангелкова преди дискусията „За по-чист морски туризъм, предаде репортер на Агенция „Фокус“.  „Като цяло нарушения, които срещаме, са свързани с недостатъчния брой спасители, съгласно изискванията по наредбите и закона“, обясни Ангелкова. „На плажа в Равда установихме допълнителни обекти, които не трябва да са там и съответно трябва ада бъдат премахнати. Сега ще проверим дали това се е случило, след последните ни предписания, ако не следва да наложим глоба и тяхното принудително премахване“, добави тя. „Интересен случай установихме на Равна -  на една част от плажа слагат табела за частна собственост, което отново е вид „иновация“. Това лято наблюдаваме на определени плажове по-различен тип нарушения от миналогодишните. Безкомпромисни сме, в момента колегите са непрекъснато по проверки, това ще продължи по времето на целия активен летен сезон. Сезираме и прокуратурата, МВР идват с нас на проверки“, каза още министърът на туризма\r\nПо думите й има невралгични точки, които всяко лято водят до определени проблеми.\r\n„Имаме отново сигнали за „Корал“ за нерегламентираното къмпингуване, кражба, нерегламентирано ползване на ток. Което прави въпроси за регулиране на къмпингуването изключително належащ“, поясни тя. \r\n„В тази връзка вече сме сформирали и работната група работи. Срокът е най-късно до 31 август или най-късно до 15 септември да дадат предложения за това как ще се регламентират видовете къмпингуване, за да се включи в законопроекта за изменение и допълнение на Закона за туризма.  Изискваме къмпингуването да се осъществява само в регламентирането за това места. За целта ще бъдат променени устройства на територии, за да може къмпингуването да има по-лек разрешителен режим за изграждане, за да се отговори на очакванията на хората,, които искат да упражняват този вид туризъм“, заяви Николина Ангелкова.", "date": "2017.08.05", "title": "Министър Николина Ангелкова: Безкомпромисни сме – проверките по Черноморието ще продължат по времето на целия активен летен сезон"}
{"url": "http://www.focus-news.net/news/2017/08/05/2422846/deutsche-welle-razminavane-v-pozitsiite-na-sasht-i-es-otnosno-iranskoto-yadreno-sporazumenie.html", "text": "Ако има едно място в света, където различните позиции на САЩ и Европейския съюз относно иранското ядрено споразумение да бъдат обсъждани, то това ще бъде Техеран, предава Deutsche Welle.  В събота именно там ще положи клетва преизбраният президент на страната Хасан Рухани. \r\nВърховният представител на Европейския съюз по въпросите на външните работи и политиката за сигурност Федерика Могерини и френският министър на външните работи Жан-Ив ле Дриан ще бъдат сред гостите на церемонията. Германия ще бъде представена от заместник-министъра на външните работи. \r\nТяхното присъствие там ще бъде в пълен разрез с позицията на САЩ. Още по време на посещението си в Саудитска Арабия през май американският президент Доналд Тръмп заяви, че всички държави „трябва да се обединят, за да изолират Иран“. Тази гледна точка сериозно заплашва така нареченото иранско ядрено споразумение, подписано едва преди две години.\r\nДо момента сделката се спазва. В шест поредни доклада Международната агенция за атомна енергия потвърждава, че Техеран изпълнява поетите ангажименти. Именно поради тази причина според ЕС споразумението е голяма стъпка към това светът да стане по-сигурен и да се спре разпространението на ядрено оръжие.   Мария Динкова", "date": "2017.08.05", "title": "Deutsche Welle: Разминаване в позициите на САЩ и ЕС относно  иранското ядрено споразумение"}
{"url": "http://www.focus-news.net/news/2017/08/05/2422847/dha-turtsiya-izprati-novi-tankove-i-gaubitsi-po-granitsata-sas-siriya-sreshtu-siriyskite-kyurdi-v-provintsiya-afrin.html", "text": "Турските въоръжени сили извършиха нова дислокация на тежка военна техника по протежение на границата със Сирия – в района на провинция Килис и отсрещната сирийска провинция Африн, контролирана от Отрядите за народна самозащита  (PYD) на Партията на демократичното единство (ПДЕ), предаде информационната агенция Догу хабер ажансъ (ДХА). Конвой, състоящ се от 6 гаубици и танкове и друга тежка военна техника, пристигна късно снощи в областния град Килис. При засилени мерки за сигурност военната техника се насочва към граничната бразда, където ще заеме бойни позиции. Въпросната PYD се определя от Анкара като „терористична организация”, посочва още ДХА. Георги Димов", "date": "2017.08.05", "title": "ДХА: Турция изпрати нови танкове и гаубици по границата със Сирия – срещу сирийските кюрди в провинция Африн"}
{"url": "http://www.focus-news.net/news/2017/08/05/2422848/plovdiv-ultramaratonat-persenk-ultra-2017-v-asenovgrad-zapochva-na-18-avgust-shte-uchastvat-400-dushi-ot-19-strani.html", "text": "Ултрамаратонът „Персенк Ултра 2017“ в Асеновград започва на 18 август в 18:00 часа в центъра на града, като в него ще участват 400 души от 19 страни, разположени на пет континента. Това каза за Радио „Фокус“ – Пловдив Николай Марангозов, директор на състезанието „Персенк Ултра“ и председател на Сдружение „Български ултрамаратони“. По думите му освен от България, в планинското бягане ще участват атлети от Аржентина, Армения, Австралия, Бразилия, Великобритания, Гърция, Ирландия, Испания, Македония, Малайзия, Холандия,  Полша, Румъния, Русия, САЩ, Турция, Украйна и Чили. Състезанието включва три трасета, които бегачите трябва да преминат. \r\n„Най-голямата дистанция е по трасето „Персенк Ултра“ – 160 км. От 2016 година дистанцията е променена и с увеличена дължина и трудност. Състезателите ще поемат по изключително предизвикателното, красиво, но и тежко трасе към местността „Високата пещ“, от там към х. Гонда Вода – х. Безово – вр. Червената стена, след това по стария Римски мост до с. Югово, от с. Югово към х. Пашалийца – с. Павелско – с. Малево пристигат в с. Орехово, от там поемат през Каньона при Цирикова църква към уникалния природен феномен Чудните мостове. През Стария римски път минават в близост до вр. Голям Персенк, през местност Мезаргидик и Старият римски път стигат до х. Персенк. Следват Митницата – с. Орехово – Бяла черква – вр. Баба, на 150 км от трасето пресичат Лясковската река за разхлаждане и ги очаква финал в Асеновград“, обясни Николай Марангозов. Той посочи, че втората дистанция „Диво прасе ултра“ е с дължина 110 км., а най-малката – „Орехово ултра“ е с дължина от 50 км. \r\n„Стартът на 110 км. и на 160 км. ще бъде даден на 18 август точно в 18:00 часа, а на 50 км. – на 19 август от 10:00 часа“, уточни председателят на Сдружение „Български ултрамаратони“. По думите на Марангозов, ултрамаратонът „Персенк ултра“ е със шест точки на трудност на трасето и се явява като квалификация за Световното първенство във Франция през 2018 година. „Ние сме сертифицирани точно към тази обиколка на Монблан и даваме точки за състезанието, както почти всички маратони по целия свят“, каза той. Стотици доброволци ще се грижат за участниците в маратона.\r\nТони МИХАЙЛОВ", "date": "2017.08.05", "title": "Пловдив:  Ултрамаратонът „Персенк Ултра 2017“ в Асеновград започва на 18 август, ще участват 400 души от 19 страни"}
{"url": "http://www.focus-news.net/news/2017/08/05/2422849/ministar-nikolina-angelkova-iziskvame-zadalzhitelno-kontsesionerite-da-postavyat-tabeli-che-dyunite-sa-zashtitena-zona-i-nikoy-nyama-pravo-da-plazhuva-varhu-tyah.html", "text": "Изискваме задължително концесионерите да поставят табели, че дюните са защитена зона и никой няма право да плажува върху тях. Това каза пред журналисти министър на туризма Николина Ангелкова преди дискусията „За по-чист морски туризъм, предаде репортер на Агенция „Фокус“. Във връзка с проверка на Южния плаж в Несебар относно дюните, намиращи се там, Ангелова коментира: „Дюните са защитени. Изискваме задължително, съгласно Закона за защитените територии и Закона за околната среда, концесионерите да поставят табели, че дюните са защитена зона и върху тях никой няма право да плажува, да поставя чадъри, хавлии, да спира караваната, опъва палатката и т.н.“. \r\nМинистърът на туризма обясни, че сигурността е от основните приоритети на правителството. „Редица мерки са набелязани. Това лято около 970 служители са командировани по Черноморието. Само 700 по Южното Черноморие“, добави тя. „Миналата година съгласно инициативата на премиера Бойко Борисов бе създадено координационно звено, което продължава да работи и това лято. В него работят НАП, Агенция „Митници“, „Гранична полиция“, Министерство н туризма и др. контролни органи, за да се следи как се спазват законите по Черноморието.  Нарушенията, които се установяват към този момент показват, че те са по-малко в сравнение от миналата година“, поясни Николина Ангелкова.", "date": "2017.08.05", "title": "Министър Николина Ангелкова: Изискваме задължително концесионерите да поставят табели, че дюните са защитена зона и никой няма право да плажува върху тях"}
{"url": "http://www.focus-news.net/news/2017/08/05/2422850/sergey-kislyak-shte-bade-mnogo-slozhno-da-se-otmenyat-ikonomicheskite-sanktsii-na-sasht-sreshtu-rusiya.html", "text": "Да се отменят новите икономически санкции на САЩ срещу Русия ще бъде много трудно дори ако Москва започне да изпълнява исканията на Вашингтон, заяви в събота руският посланик в САЩ Сергей Кисляк, чийто мандат приключи през юли, предава РИА Новости. \r\n„Икономическите санкции, за които ние в последно време много говорим, конструктивно са направени така, че да е много трудно да се отменят при американските условия. Дори да се случи така, че всички техни искания да бъдат изпълнени“, обясни Кисляк в интервю за телевизионния канал „Россия 24“. \r\n„Целият механизъм е подготвен така, че законът на САЩ да не дава възможност да се развиват нормални икономически отношения с нашата страна“, допълни дипломатът.  Мария Динкова", "date": "2017.08.05", "title": "Сергей Кисляк: Ще бъде много сложно да се отменят икономическите санкции на САЩ срещу Русия"}
{"url": "http://www.focus-news.net/news/2017/08/05/2422851/obshtina-kavarna-protestat-sreshtu-zabranata-za-zemedelie-i-stroitelstvo-v-kraymorska-dobrudzha-na-patya-balgarevo-kaliakra-prodalzhi-nad-3-chasa-i-sabra-nad-300-dushi.html", "text": "Протестът срещу забраната за земеделие и строителство в Крайморска Добруджа днес на пътя Българево – Калиакра продължи над 3 часа и събра над 300 души от трите засегнати общини. На протеста присъстваха кметовете на общините Каварна и Шабла Нина Ставрева и Мариян Жечев, както и Георги Янев - кмет на село Българево. Това съобщиха от пресцентъра на Община Каварна.\r\nВ телефонен разговор с Виктор Лучиянов (представител от гражданска инициатива „Да спасим Добруджа“ и общински съветник в Балчик) премиерът Бойко Борисов увери, че разбира проблемите на добруджанци и пое ангажимент утре да се проведе среща с кметовете на трите общини – Каварна, Балчик и Шабла, с представители на инициативните комитети и представители на „Гражданска инициатива да спасим Добруджа“, за да се чуят притесненията на хората и да бъде обсъдена възникналата ситуация след решението на Съда на Европейския съюз. На срещата заедно с тях ще да бъде обсъдено най-правилното решение за всички страни и за държавата след причинената огромна щета.", "date": "2017.08.05", "title": "Община Каварна: Протестът срещу забраната за земеделие и строителство в Крайморска Добруджа на пътя Българево – Калиакра продължи над 3 часа и събра над 300 души"}
{"url": "http://www.focus-news.net/news/2017/08/05/2422852/ministar-nikolina-angelkova-ot-yanuari-do-yuni-imame-nad-3-3-mln-chuzhdestranni-turisti-koeto-pravi-okolo-8-rast.html", "text": "От януари до юни имаме над 3,3 млн. чуждестранни туристи, което прави около 8 % ръст. Това каза министърът на туризма Николина Ангелкова по време на дискусията „По-чист морски туризъм“ в Бургас, предаде репортер на Агенция „Фокус“.  По думите темата за по-чистия морски туризъм е изключително важна тема, свързана с развитието на туризма, особено имайки предвид, че той е един от структуроопределящите отрасли на българската икономика. Според нея това на фона на изключително успешната миналогодишна 2016 г. е много добър успех. По думите й за област Бургас има положителен тренд в ръста, както на туристите, така и на приходите. „Има около 340 хил. чуждестранни туристи, които са посетили област Бургас за първите месеци от януари до май месец, което е 3 % ръст и над 20 млн. лв. приходи само от нощувки, което е 2 % ръст“, каза Ангелкова. Тя обърна внимание, че морският туризъм формира повече от 70 % от приходите от туризъм на годишна база в страната. Ангелкова припомни, че само за миналата година от май до октомври месец имаме над 6 млн. и половина чуждестранни туристи. Ангелкова уточни, че това е 18 % ръст за лятото. Министърът на туризма  посочи, че това е един изключителен рекорд и огромно постижение, което и тази година се надгражда. „Всичко това са цифри и статистики, които показват колко е важен туризмът и как мерките, които ние заедно - местните власти, бизнесът, правителството и Народното събрание предприемаме и следва да предприемем, за да можем да гарантираме устойчивост и по-високо качество“, допълни министърът на туризма Николина Ангелкова.", "date": "2017.08.05", "title": "Министър Николина Ангелкова: От януари до юни имаме над 3, 3 млн.  чуждестранни туристи, което прави около 8 % ръст"}
{"url": "http://www.focus-news.net/news/2017/08/05/2422853/pregled-na-mezhdunarodnite-novini-do-13-chasa-agentsiya-fokus.html", "text": "В събота започна срещата на министрите на външните работи на 10-те държави членки в Асоциацията на страните от Югоизточна Азия (АСЕАН). \r\nПолицията е разположила повече от 13 хил. свои служители в столицата, за да гарантира сигурността на дипломатите. \r\nОчаква се сред основните въпроси, които ще бъдат дискутират, да са изпитанията на междуконтинентални балистични ракети от Северна Корея, споровете около Южнокитайско море и обсадата на южния филипински град Марави от групировка, свързана с терористичната организация „Ислямска държава“.\r\n*** Към 1 септември Гърция ще намали ограниченията по отношение на тегленето на парични средства всеки месец и отварянето на нови банкови сметки. \r\nСпоред решението на министъра на финансите, публикувано в „Държавен вестник“, Гърция ще премахне лимита за теглене на паричните средства от банковите сметки. \r\nПромените ще позволят на гражданите да теглят до 1, 800 евро всеки календарен месец. До момента законодателството постановяваше, че може да се теглят само по 840 евро на всеки две седмици.\r\n*** До края на века две трети от хората, живеещи в Европа, ще бъдат засегнати от горещи вълни, крайбрежни наводнения и други бедствия, причинени от климатичните промени и глобалното затопляне. \r\nСпоред проучване, публикувано в петък в списание Lancet Planetary Health, между 2071 г. и 2100г., около 152 хил. европейци ще умират всяка година при природни бедствия. За сравнение този брой между 1981 г. и 2010г. е бил три хиляди души. \r\nУчените са установили, че 99% от смъртните случаи ще бъдат причини от високите температури и горещите вълни. \r\n„Това трябва да се вземе под внимание на фона на опустошителните последствия след горещите вълни през 2003 г. в Европа и 2010г. в Русия, където хиляди загинаха. Мисълта, че подобни случаи ще зачестяват, е плашеща“, коментира Андрю Грундщейн, преподавател в  катедрата по география в университета „Джорджия“.\r\n*** Турските въоръжени сили извършиха нова дислокация на тежка военна техника по протежение на границата със Сирия – в района на провинция Килис и отсрещната сирийска провинция Африн, контролирана от Отрядите за народна самозащита  (PYD) на Партията на демократичното единство (ПДЕ).\r\nКонвой, състоящ се от 6 гаубици и танкове и друга тежка военна техника, пристигна късно снощи в областния град Килис. При засилени мерки за сигурност военната техника се насочва към граничната бразда, където ще заеме бойни позиции. Въпросната PYD се определя от Анкара като „терористична организация”, посочва още ДХА.\r\n*** Младите мъже, които напускат домовете си и се присъединяват към терористични групировки в Сирия, имат неравностойно социално-икономическо положение, ниско образовани са и „нямат основно разбиране за истинското значение на джихада или дори за мюсюлманската религия“, показва ново проучване.\r\nСпоред изследването, което е изготвено за антитерористичната служба на ООН, въпреки твърденията на повечето екстремисти, че искат да защитят мюсюлманите, самите те са „новаци“ по отношението на религията и дори не знаят как трябва да се молят. \r\n„Повечето разбират своята религия чрез понятията справедливост и несправедливост, а не чрез набожност и духовност“, заявиха авторите на анализа, създаден на базата на интервюта с 43 души от 12 държави.\r\n*** Поради стачка на служителите по сигурност в събота и неделя се очакват закъснения на полетите, излитащи от летище Ел Прат в испанския град Барселона. Пътуващите са предупреждавани да пристигат поне три часа преди полетите си. \r\nОще в петък дълги опашки се извиваха както на Терминал 1, така и на Терминал 2 на летището. Стачката доведе до закъснение от почти два часа за пътниците, преминаващи проверки за сигурност. \r\nОчаква се стачки да се проведат също така в неделя и понеделник. \r\nСлужителите по сигурността изразяват своето недоволство към недостига на персонал, липсата на обучение, 16-часовата продължителност на работния ден, неполучаването на бонуси за работещите при скенерите.\r\n*** Около 11 хил. семейства в Япония са останали без електричество заради силния тайфун „Нору“, който достигна южната префектура Кагошима.\r\nПроливен дъжд и силен вятър са ударили острова. Според синоптиците порой с такава интензивност е случва един път на 50 г. В някои райони силата на вятъра е надвишила 30 метра в секунда. „Нору“ се движи на североизток много бавно, вследствие на което той се задържа по-дълго над една и съща област. Поради тази причина лошото време ще продължи повече от обичайното. \r\nОчаква се в неделя тайфунът да достигне остров Кюшу. Ако не промени своята посока в понеделник и вторник „Нору“ ще бъде над Токио.\r\n*** Около две хиляди членове на терористичната групировка „Ислямска държава“ остават в Ракка, докато продължава офанзивата за поемането на контрола над сирийския град.\r\nБрет Макгърк, специален представител на коалицията срещу „Ислямска държава“, заяви, че подкрепяните от САЩ сили за завладели около 45% от територията на града, откакто започна операцията през юни. \r\nВсе още не е ясно колко цивилни се намират в Ракка, но от ООН уточниха, че става дума за между 20 хил. и 50 хил. души.\r\n*** Министърът на външните работи на Германия Зигмар Габриел е изпратил писмо до върховния представител на Европейския съюз (ЕС) по въпросите на външните работи и политиката на сигурност Федерика Могерини и до Йоханес Хан - европейският комисар за добросъседство и преговори за разширяване, с искане за „затягане на предприеманите мерки срещу Турция”.\r\nВ публикация на германското списание „Шпигел” се твърди, че това  е станало но 24 юли. В писмото се подчертава, че „в резултат на агресивната политика на Анкара, всички усилия за нормализиране на отношенията с Турция остават напразни.” „Политиките на президента Реджеп Тайип Ердоган откровено противоречат на ценностите на Европа и налагат един много по-решителен и твърд отговор.”, пише още Зигмар Габриел, цитиран от „Шпигел” и ДХА.\r\n***  В събота петима души са загинали, а други 36 са били ранени при автобусна катастрофа в северната турска провинция Амасия. \r\nШофьорът на превозното средство и трима пътници са починали на мястото на инцидента, а друг пътник е починал в линейката, по време на трансфера на пострадалите в болницата. \r\nКатастрофата се е случила около половин час след като шофьорът е спрял за почивка. \r\nМакар автобусът да не се движил с висока скорост, шофьорът е загубил контрол и превозното средство се е обърнало, излизайки от пътя. \r\nВластите са започнали разследване по случая.", "date": "2017.08.05", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/08/05/2422854/smolyan-sastezanie-po-orientirane-shte-se-provede-tazi-vecher-i-utre-6-avgust-v-rayona-na-selo-yagodina.html", "text": "Състезание по ориентиране ще се проведе тази вечер и утре – 6 август, в района на село Ягодина, съобщи за Радио „Фокус“ – Смолян доц. Тодор Тодоров – председател на Туристическо дружество „Родопея“-Ягодина и член на правителния съвет на Българския туристически съюз. Откриването на състезанието е от 18.00 часа, в 19.00 часа ще бъде даден стартът за групи МЖ 10 – 12 за купа „Родопея”, а в 21.00 часа ще бъде началото на нощното състезание по ориентиране за купа “Родопея“.\r\nГости на спорната надпревара ще бъдат председателят на Българския туристически съюз Алексей Стоев и секретарят на организацията Зорница Радонова. На следващия ден, неделя, от 10:00 ч. е стартът за средната дистанция. Награждаването на победителите ще бъде в 13.00 часа. \r\nОколо 200 състезатели от различни възрастови групи от България и Македония  ще участват  в спортната надпревара.\r\nДаниела БОЙКОВА", "date": "2017.08.05", "title": "Смолян: Състезание по ориентиране ще се проведе тази вечер и  утре – 6 август, в района на село Ягодина"}
{"url": "http://www.focus-news.net/news/2017/08/05/2422855/ministar-nikolina-angelkova-osnoven-prioritet-v-rabotata-na-kabineta-e-izgrazhdaneto-na-prechistvatelni-stantsii-osobeno-po-chernomorskoto-kraybrezhie.html", "text": "Основен приоритет в работата на правителството е  изграждането на пречиствателни станции и съоръжения особено по Черноморското крайбрежие. Това каза министърът на туризма Николина Ангелкова по време на дискусията „По-чист морски туризъм“ в Бургас, предаде репортер на Агенция „Фокус“. По думите й това са изключително важни съоръжения, които гарантират много по-чисто море. „Особено важно е, че сега есента стартира и рехабилитацията на пречиствателната станция и нейното разширяване в Златни пясъци. Това отново показва, че фокусът в работата на нашето правителство е именно инвестицията в големи инфраструктурни проекти, свързани с опазване на околната среда“, каза министърът на туризма. Ангелкова припомни, че миналата година са стартирали пречиствателната станция в Созопол, тази в Равда, Несебър и Слънчев бряг, както и в Поморие. Според нея няма по-важно от чистотата и гарантирането на един по-чист морски туризъм, свързан не само с разделното събиране на отпадъци и с използването на енергоспестяващи материали при изграждането на хотели и хотелски комплекси и други места за настаняване, а като цяло със сътрудничество при опазване на околната среда. „Неслучайно още в началото на юни месец заедно с министъра на околната среда и водите Нено Димов направихме проверка на готовността за сезона първо от гледна точка на пречиствателните станции и за това свързани ли са обектите регламентирано към канализационната мрежа. За първи път създадохме такава контролна група между двете министерства и РЗИ, които да проверяват именно временните поставяеми обекти на територията на морските плажове дали са свързани с канализационната мрежа. Съответно там, където има установени нарушения, същите да бъдат строго санкционирани“, каза Ангелкова.", "date": "2017.08.05", "title": "Министър Николина Ангелкова: Основен приоритет в работата на кабинета е  изграждането на пречиствателни станции особено по Черноморското крайбрежие"}
{"url": "http://www.focus-news.net/news/2017/08/05/2422856/d-r-kaloyan-metodiev-politolog-parviyat-parlamentaren-sezon-na-44-oto-ns-shte-ostane-v-istoriyata-s-mnozhestvoto-skandali-i-5-ot-deputatite-s-povdignati-obvineniya.html", "text": "Първият парламентарен сезон на 44-ото Народно събрание (НС) ще остане в историята с липсата на законодателна програма, множество скандали и 5 % от депутатите с повдигнати обвинения. Това каза в интервю за Радио „Фокус“ – Пирин д-р Калоян Методиев, политолог и университетски преподавател. По думите му началото за управляващата коалиция е било трудно. „Липсата на законодателна програма от управляващите създаде среда за обвинения и спекулации. Множество скандали избухнаха. Тонът беше груб, с противопоставяне, обиди, обвинения. Около 5 % от депутатите са с повдигнати обвинения – от заплахи, през рекет до купуване на гласове. Въпреки това комисиите започнаха да работят, правителството внасяше законопроекти. Постигна се консенсус по някои въпроси като европредседателството и договора с Македония.  Тоест-  имаме някакъв сглобен парламент, който изпада в крайности, но се движи“, каза още д-р Методиев. \r\nСпоред него първият сезон на 44-ото Народно събрание е бил тромав. „Като добавим и слабия състав от гледна точка на ярки лица, визионери, политически физиономии, дебат – очакванията не са големи. Нещо много съществено не успяха да покажат като законотворчество. Кабинетът тръгва с традиционен аванс от доверие, който по принцип е много лесно разпиляем. Наблюдаваме как скандалите ерозират доверието, а правителството взима бързи контрамерки, за да пази рейтинга. Някакъв такъв сюжет се въртеше този сезон“, подчерта д-р Методиев. Той посочи, че буквално преди дни е била публикувана управленската програма на правителството, която тепърва ще бъде подлагана на анализ и ще бъде документа, по който ще се следи за това какво е свършено и какво не.\r\nЛивия НИНОВА", "date": "2017.08.05", "title": "Д-р Калоян Методиев, политолог: Първият парламентарен сезон на 44-ото НС ще остане в историята с множеството скандали и 5 % от депутатите с повдигнати обвинения"}
{"url": "http://www.focus-news.net/news/2017/08/05/2422857/hurriyet-dvama-chlenove-na-pkk-sa-bili-likvidirani-v-turskata-provintsiya-sharnak.html", "text": "Двама членове на Кюрдската работническа партия (ПКК) са били ликвидирани по време на операция на турските сили за сигурност в югоизточната провинция Шърнак, пише вестник Hurriyet. \r\nВластите уточниха, че членовете на ПКК са планирали нападение срещу база, разположена в региона край границата. \r\nОсвен това са били проведени операции в югоизточната провинция Хаккяри и в източните провинции Ван и Агръ. Самоделно взривно устройство е било намерено в провинция Ван, а около 42 кг експлозиви и запалими материали са били конфискувани в провинция Агръ.  Мария Динкова", "date": "2017.08.05", "title": "Hurriyet: Двама членове на ПКК са били ликвидирани в турската провинция Шърнак"}
{"url": "http://www.focus-news.net/news/2017/08/05/2422858/blagoevgrad-balgarskoto-suing-trio-sentimental-suingars-shte-otkrie-hh-yubileyno-izdanie-na-mezhdunarodniya-dzhaz-festival-v-bansko.html", "text": "Българското суинг трио „Сентиментъл Суингърс” – Андрония Попова, Десислава Андонова и Вера Шандел, и Биг бенд Благоевград с диригент Борис Янев, ще открият ХХ юбилейно издание на Международния джаз фестивал в Банско. Това каза за Радио „Фокус“ – Пирин д-р Емил Илиев, организатор на фестивала. По думите му тази вечер на сцената ще излязат още 2 звезди на джаз музиката – прочутият македонски китарист Влатко Стефановски и неговото трио, и най-големият пианист в света Аксел Цвингенбергер, който за пореден път ще изнесе свой концерт в Банско. \"Ще завършим вечерта с една много надеждна италианска певица – Патриция Лакуидара“, каза още д-р Илиев.  \r\nЮбилейното издание на Международния джаз фестивал, който ще се проведе в периода 5 – 12 август, ще събере на една сцена плеяда от звездни имена от България, Македония, Германия, Италия, Франция, Словения, Сърбия, Швейцария, Унгария, САЩ, Полша, Великобритания, Грузия, Израел и Холандия. Всяка нощ, в дните на фестивала, в диапазона от 23:00 до 02:30 часа, след края на джазовата вечер в центъра на Банско, големият джаз купон ще продължава в известен пиано бар на хотел. Най-добрите джаз музиканти от България ще свирят среднощен джаз в курортния град. Десетки любители на джаза ще имат възможността да бъдат част от  така наречените „jammsesions”, в които ще вземат участие Михаил Йосифов-тромпет, Ангел Заберски-пиано, Борис Таслев-бас (05.07.-06.07.), Димитър Карамфилов-бас (07.07.-10.07.), Михаил Иванов-бас (11.07.-12.07.), Атанас Попов-барабани (05.07.-08.07.) и Стоян Янкулов-барабани (09.07.-12.07.). В продължение на осем вечери Банско ще е подвластен на джаз музиката. \r\nКонцертите започват в 19:00 часа на площад „Никола Вапцаров”.\r\nЛивия НИНОВА", "date": "2017.08.05", "title": "Благоевград: Българското суинг трио „Сентиментъл Суингърс” ще открие ХХ юбилейно издание на Международния джаз фестивал в Банско"}
{"url": "http://www.focus-news.net/news/2017/08/05/2422859/ministar-nikolina-angelkova-izklyuchitelno-vazhnata-tema-za-garantirane-na-po-chisto-more-e-svarzana-s-reglamentiraneto-na-kampinguvaneto.html", "text": "Изключително важната тема за гарантиране на по-чисто море е свързана с  регламентирането на къмпингуването. Това каза министърът на туризма Николина Ангелкова по време на дискусията „По-чист морски туризъм“ в Бургас, предаде репортер на Агенция „Фокус“ . По думите й къмпингуването в неопределените за това места води до тонове отпадъци и до нарушаване на баланса, свързан с опазване на околната среда. „Затова и Министерство на туризма инициира работна група, която отново да повтори взетите миналата година решения за това да се определи какво е къмпингуване и видовете къмпингуване“, каза тя. По думите й следва и ще бъдат предложени необходимите промени в Закона за устройство на територията, за да се разреши в по-облекчен режим изграждането на къмпинги, за да може да се отговори на нуждите на тези, които искат да упражняват този вид туризъм. Според нея  по отношение на регламентиране на къмпингуването, Гърция е един много добър пример. „Следва да вземем опит от тях. Знаете ,че там къмпингуването е разрешено само на определените за това места“, поясни Ангелкова. Тя уточни, че за нарушители там има предвидена глоба до 150 евро и до три месеца лишаване от свобода. „Ние обсъждаме какви са регламентите, имаме вече ясна представа за законодателството на другите държави членки на ЕС, които коментираме на заседанията на работната група, чийто срок за предоставяне на предложения е до 15 септември, за да може след това приетите предложения да бъдат обединени в общия закон за изменение и допълнение на Закона за туризма“, допълни министърът. Тя поясни, че отделно от това, за да се следи спазването на чистотата на територията на морските плажове, Министерство на туризма успява непрекъснато да бъде по цялото Българско Черноморие с мобилни групи. Тя допълни, че министерството прави всякакви проверки, както планирани, така по сигнали и инцидентни. Министър Ангелкова припомни, че за чистота на морските плажове отговарят концесионерите  и наемателите, когато има такива, а за неохраняемите плажове се грижи общината, на територията, на която се намира съответният неохраняем плаж. Тя увери, че Министерство на туризма и тя лично ще продължат да следят стриктно спазват ли се изискванията на закона по отношение на стопанисването на морските плажове. „Там, където има нарушения стриктно и безкомпромисно ще бъде прилаган законът“, коментира Ангелкова. Министърът на туризма обърна внимание, че при проверките тази година са се натъкнали на различен вид нарушения за разлика от миналата. „Вече имаме случаи, в които сме сезирали прокуратурата предвид извършваните незаконосъобразни действия от трети лица“, каза тя. Ангелкова обяви, че тя и цялото министерство са на разположение както на местните власти, така и на бизнеса. По думите й е много важно всички да вървят в една посока особено по темата за развитие на устойчивия туризъм в страната и осигуряването на един по-чист туризъм.", "date": "2017.08.05", "title": "Министър Николина Ангелкова: Изключително важната тема за гарантиране на по-чисто море е свързана с регламентирането на къмпингуването"}
{"url": "http://www.focus-news.net/news/2017/08/05/2422860/plovdiv-katastrofa-mezhdu-dva-avtomobila-e-stanala-na-bulsankt-peterburg-nyama-postradali.html", "text": "Катастрофа между два автомобила е станала на бул.“Санкт Петербург“ в Пловдив, съобщи слушател на Радио „Фокус“ – Пловдив. По думите единият от автомобилите е предприел ляв завой, когато втората кола се е блъснала в него. Водачите са невредими, нанесени са материални щети. Пътнотранспортното произшествие се отработва от служители на сектор „Пътна полиция“. Движението в района на катастрофата не е затруднено. Призовават се водачите да шофират внимателно и със съобразена скорост.\r\nТони МИХАЙЛОВ", "date": "2017.08.05", "title": "Пловдив: Катастрофа между два автомобила е станала на бул.“Санкт Петербург“, няма пострадали"}
{"url": "http://www.focus-news.net/news/2017/08/05/2422861/afp-brazilskite-sili-za-sigurnost-sa-proveli-mashtabna-antiteroristichna-operatsiya-v-rio-de-zhaneyro.html", "text": "В събота бразилски военнослужещи и полицейски служители са провели операция срещу бандите в гетата на Рио де Жанейро, предава AFP. \r\nОперацията е започнала в малките часове на нощта и е обхванала общо шест фавели, се уточнява в изявлението на силите за сигурност на Рио де Жанейро. Тяхната основна цел е била да спрат бандите, стояща зад увеличения брой грабежи на търговски камиони. Мария Динкова", "date": "2017.08.05", "title": "AFP: Бразилските сили за сигурност са провели мащабна антитерористична операция в Рио де Жанейро"}
{"url": "http://www.focus-news.net/news/2017/08/05/2422862/savmesten-proekt-mezhdu-balgariya-i-turtsiya-populyarizira-kulturniya-turizam-v-transgranichniya-region.html", "text": "Спомени и разкази на местни жители, книги, периодични издания и филми ще се използват за събирането на информация и снимки като част от изследване на легендарни и мистични обекти в трансграничния регион между България и Турция, в градовете Одрин и Бургас, съобщиха от пресцентъра на Министерството на регионалното развитие и благоустройството. Това включва изпълнението на проекта „Път на легенди – създаване на нови партньорства за развитие на устойчив културно-исторически туризъм“, който вече е в ход, с финансиране от Европейския съюз по Програмата за трансгранично сътрудничество Interreg – ИПП България – Турция 2014-2020. С бюджет от почти 160 хил. лв. дейностите по него ще трябва да допринесат за развитие на сътрудничеството между регионалните участници от двете страни на границата и да повиши капацитета им да развиват устойчив туризъм.\r\nПроектът предвижда още провеждането на семинари за студенти по туризъм и за представители на местните власти, на които да бъдат представени възможностите на културния туризъм, свързан с легендарните за трансграничния регион места. С цел да се повиши осведомеността на широката общественост за културните и исторически ценности, се предвижда още организиране и провеждане на фотоизложба в град Одрин, Турция, както и \"Фестивал на легендите\" в град Бургас.\r\nОсновни партньори по проекта са Център за еврейско-българско сътрудничество \"Алеф\", България, и Организация за трансгранична култура в Одрин, Република Турция.", "date": "2017.08.05", "title": "Съвместен проект между България и Турция популяризира културния туризъм в трансграничния регион"}
{"url": "http://www.focus-news.net/news/2017/08/05/2422863/reuters-aziatskite-darzhavi-shte-izpolzvat-sotsialnite-mrezhi-za-da-se-boryat-s-ekstremizma.html", "text": "Повече от 20 азиатски държави ще се съгласят да използват социалните медии, за да се борят с разпространяването на насилствен екстремизъм в региона, предава Reuters. \r\nМинистрите на външните работи на държавите членки в Асоциацията на страните от Югоизточна Азия (АСЕАН) и на 17 държави партньори на диалога се очаква да създадат регионален механизъм, чрез който да се справят със заплахите за сигурността. \r\n„Министрите строго осъждат скорошните терористични актове във всичките им форми“, се отбелязва в проекта на документа. Мария Динкова", "date": "2017.08.05", "title": "Reuters: Азиатските държави ще използват социалните мрежи, за да се борят с екстремизма"}
{"url": "http://www.focus-news.net/news/2017/08/05/2422864/dzhordzh-kremlis-ek-za-obrabotkata-na-otpadachni-vodi-na-balgariya-shte-sa-y-nuzhni-okolo-5-mlrd-evro-kato-mozhe-da-razchitate-na-okolo-1-mlrd-evropeysko-finansirane.html", "text": "За обработката на отпадъчни води на България ще са й нужни около 5 млрд. евро., като може да разчитате на около 1 млрд. европейско финансиране. В момента кръговата икономика е ключов приоритет в ЕК за всички страни членки, не само в сферата на туризма. Това каза Джордж Кремлис, ръководител на отдел „Екологична оценка на въздействието на околната среда и политика на сближаване, Генерална дирекция Околна среда” в ЕК по време на дискусията „По-чист морски туризъм“ в Бургас, предаде репортер на Агенция „Фокус“. Кремлис благодари за поканата и заяви, че в България се чувства като у дома си, особено в Бургас- несъмнено зелен град. „Бургас е не просто географки привилегирован, има и привилегията да има чудесен мениджърски екип, които си вършат добре работата. Като част от така да се каже европейското море, част от ЕС, Черно море извлича всички ползи от финансирането и всичко останало, което предлага Съюза.  Към черноморските води са приложими няколко изключително ключови директиви на ЕС, от които има единствено и само полза за крайбрежието“, заяви той. \r\n„Разбира е, България не е единствената страна на Черно море, има и страни, които не са членки на ЕС. Не трябва да забравяме натиска, така да се каже, например от Дунава. Всичко това води до факта, че трябва да се преразгледа Букурещката конвенция.  За вас туризма безспорно се превръща в заместител на тежката промишленост, в това отношение се нуждае от много сериозна реклама“, уточни Джордж Кремлис и допълни, че българският министър на туризма Николина Ангелкова работи неуморно за това от дълго време. „Модата в Европа е да се налага кръговият затворен, в добрия смисъл на думата, туризъм,  да се въведат устойчиви модели за развитие на туризма.  Всъщност в момента кръговата икономика е ключов приоритет в ЕК за всички страни членки и не само в сферата на туризма“, поясни той.\r\n„За съответната страна, особено в Черноморския регион управлението на отпадъците е от огромна важност. До колкото имаме информация, която не включва пряко България, но големите хотели от типа ол-инклузив генерират около 2 кг отпадъци на ден за всеки гост, което е значително повече от тези, които не са гости на такъв хотел“, коментира Кремлис, като поясни, че от тези отпадъци около 60% са биоразградими, а 40% са опаковки, бутилки и т.н. „Много важно е да гарантираме разделянето на отпадъци още в самото начало в хотелите. Не поставям под съмнение това, което се прави категорично в това отношение в Бургаска област, трябва да бъдат обхванати много категорично хотелите при самото начално ниво“, поясни той.  \r\n„При въвеждането на тази кръгова икономика вече на отпадъците няма да се гледа в никакъв случай просто на отпадъци, на които основната цел е да бъдат заровени някъде. Целите на европейско ниво са това заравяне да се снижи максимум до 10 %“, каза още Джордж Кремлис.\r\nПо думите му ако се въведе наистина такава действаща система, всички отпадъчни продукти вече ще може да се възприемат като вторични,  за които да се намери директна, непосредствена употреба и полза. \r\n„Хранителните отпадъци ще се прибират директно от кухните на хотелите, като една част може да се поставя в контейнери под налягане. От друга да се получава биогаз и изобщо това ще има пряк положителен ефект върху самото хотелиерство. Включително ще се появят нови работни места и фирми, които да се занимават с мениджмънта на тези хранителни отпадъци“, заяви Кремлис. \r\n„Наясно сме на ниво министерство в България за добрите практики, които съществуват в ЕС в това отношение.  В Кипър вече действат мобилни съоръжения, които отиват при съответните хотели и това рециклиране се осъществява на място“, добави Джордж Кремлис.\r\n„Какво да кажа за отпадните води, естествено един турист като си взема два или три пъти на ден душ, това увеличава много сериозно отпадните води. Канализационните съоръжения имат нужда от поддръжка и надграждане навсякъде, но особено в крайбрежните зони“, коментира Джордж Кремлис. \r\nПо думите му Черно море специално се нуждае от планове за третично третиране на отпадните води поради своя характер. \r\n„При тази затворена кръгова икономика отпадните води в никакъв случай не трябва да остават отпадни води, те трябва да се върнат обратно в обръщение и да бъдат използвани отново. Разбира се, като говорим за нашата работа в момента в ЕК в тази посока, разработваме стратегии за използването на тези води. Нямам предвид за пиене, но например за измиване на плавателни съдове, за селскостопански цели“, поясни той. \r\nДжордж Кремлис уточни, че твърдите утаяващи се отпадъци при преработката на водата също мога да влязат в употреба, разбира се, при условия, че не съдържат например тежки метали или радиоактивни вещества.  „Доколкото разбирам в България просто няма такова нещо. Пак да повторя, че за нас в ЕК водите са безспорен приоритет и нека да не забравяме, че са напълно възможни неблагоприятни климатични промени, при които просто ще има сериозен недостиг на води.  Ясно е, че е нужно европейско финансиране, но поради Брекзит и всякакви други възможни икономически фактори, по-скоро се очертава ,че следващият финансов период ще бъде по-ограничен“, каза още той. \r\n„За да ви дам конкретен пример, приблизителните изчисления са, че на България за справяне с тези проблеми с водите ще са нужни около 5 млрд. евро. От тях на около 1 млрд. може да разчитате чрез европейско финансиране, не повече. При това положение е много важно процесът да започва отдолу нагоре, т.е. от общините и да се движи към националното ниво и навсякъде да бъдат съвсем ясно начертани приоритетите.  Като отговарящ за България, разбира се, аз ще правя всичко възможно да ви бъда максимално полезен, включително от гледна точка на фондовете. Убеден съм, че трябва много сериозно да работите на вашето си ниво за подобряването на качеството на туризма“, обясни Джордж Кремлис.", "date": "2017.08.05", "title": "Джордж Кремлис, ЕК: За обработката на отпадъчни води на България ще са й нужни около 5 млрд. евро., като може да разчитате на около 1 млрд. европейско финансиране"}
{"url": "http://www.focus-news.net/news/2017/08/05/2422865/dha-savremenen-politsay-s-prekaleno-dalga-brada-i-chalma-razbuni-duhovete-v-turtsiya.html", "text": "Полицай от новото кадрово попълнение, но с прекалено дълга брада и дори с чалма, разбуни духовете в Турция, предаде информационната агенция Догу хабер ажансъ (ДХА). Става въпрос за полицейския служител Куранер Ербаш в околия Байрамич на провинция Чанаккале, Северозападна Турция. Той е заснет с тази брада и чалма в полицейски автомобил пред полицейския участък, а публикуваната в социалните мрежи снимка  веднага предизвика остри коментари.  Самият той оповести в нета, че вече е отстранен от длъжност заради неспазване на изискванията на правилника за облеклото на държавните служители.\r\n„Скандалният” полицай е назначен на работа в Чанаккале преди 5 месеца, като идва от Истанбул. Според тиражираните твърдения, недисциплинираното му поведение веднага е привлякло внимание. Преди всичко – пускането на прекалено дълга брада и носенето на чалма. Заради това е бил подложен на медицински преглед, но заключението е било, че може да служи в полицията. Назначен е в екипите на Мобилната интегрирана електронна система за проследяване (MOBESE), която действа в Турция във всичките 81 провинции от 2007 год. насам.\r\nВчера въпросният Куранер Ербаш се качил на полицейски автомобил с официални регистрационни номера и без знанието на началника си тръгнал на път от околийския град Байрамич към областния център Чанаккале. По пътя обаче го забелязал „бдителен” гражданин и подал сигнал на спешния телефон на полицията 155. Полицейски екипи спрели за проверка „колегата”, при проверка на личните документи се уверили, че той действително е полицай, а стоящият до него в автомобила друг полицай също го потвърдил. \r\nПо този повод Дирекцията по сигурността в Чанаккале уведомила околийския управител (каймакамина) на Байрамич, който веднага разпоредил „съвременният” турски полицай да бъде отстранен от длъжност, посочва още ДХА. Георги Димов", "date": "2017.08.05", "title": "ДХА: „Съвременен” полицай с прекалено дълга брада и чалма разбуни духовете в Турция"}
{"url": "http://www.focus-news.net/news/2017/08/05/2422866/pazardzhik-nyama-naseleni-mesta-bez-elektrozahranvane-vsledstvie-na-visokite-temperaturi-v-oblastta.html", "text": "В област Пазарджик няма населени места без електрозахранване, съобщиха за Радио „Фокус“ – Пазарджик от електроразпределителното дружество, обслужващо региона. До момента не са регистрирани аварии вследствие на високите температури и, въпреки по-високото потребление на електричество, няма сериозни проблеми по мрежата. \r\nПрекъснато е електрозахранването до 17.00 часа в село Церово – от здравната служба до центъра на населеното място, по главния път и около него, поради извършването на планирани ремонти и инвестиционни дейности по разпределителната мрежа.", "date": "2017.08.05", "title": "Пазарджик: Няма населени места без електрозахранване вследствие на високите температури в областта"}
{"url": "http://www.focus-news.net/news/2017/08/05/2422867/xinhua-obshto-50-talibani-da-bili-likvidirani-pri-vazdushni-udari-v-iztochen-afganistan.html", "text": "Общо 60 талибани са били ликвидирани, а трима други са били ранени при въздушни удари в афганистанската провинция Хост, намираща се на 150 км югоизточно от Кабул, предава Xinhua.\r\n„Въздушните удари бяха извършени... късно в петък вечерта“, съобщиха в събота месните власти. \r\nТе уточниха, че операцията е била проведена от военни самолети на водената от САЩ коалиция в провинцията. \r\nСкривалището, оръжията и амунициите също са били унищожени при атаката. \r\nПо-рано в събота Министерството на отбраната на Афганистан също потвърди в изявление, че 50 талибани са били убити, без да  уточнява допълни подробности. Мария Динкова", "date": "2017.08.05", "title": "Xinhua: Общо 50 талибани да били ликвидирани при въздушни удари в Източен Афганистан"}
{"url": "http://www.focus-news.net/news/2017/08/05/2422868/veliko-tarnovo-chlenove-na-gerb-zlataritsa-osvezhiha-avtobusna-spirka-v-s-razsoha.html", "text": "Членове на ГЕРБ-Златарица освежиха автобусна спирка в с. Разсоха, съобщиха от пресцентъра на ПП ГЕРБ. Младите доброволци оплевиха затъналото в бурени място и почистиха навеса на конструкцията. Спирката бе и боядисана, за да добие спретнат и приветлив вид. \r\nВ инициативата на младежите се включиха и местни жители. Те благодариха за милия жест и за това, че не са забравени. По молба на хората, членовете на ГЕРБ – Златарица поеха ангажимента да обновят и спирката в центъра на населеното място, която също е в много занемарен и отблъскващ вид.\r\nВ с. Разсоха живеят около 50 човека, а единственият транспорт до там е автобус, пътуващ веднъж седмично. Той осигурява на местните жители достъп до аптека, поликлиника и хранителни магазини, поради което спирките се използват от почти всички хора в селото.", "date": "2017.08.05", "title": "Велико Търново: Членове на ГЕРБ-Златарица освежиха автобусна спирка в с. Разсоха"}
{"url": "http://www.focus-news.net/news/2017/08/05/2422869/vladimir-konstantinov-iag-ot-nachaloto-na-godinata-nad-97-ot-vazniknalite-pozhari-sa-predizvikani-ot-choveshki-deystviya-ili-bezdeystvie.html", "text": "И през тази година основната причина за възникване на горски пожари е човешката небрежност. Това каза в интервю за Агенция „Фокус“ Владимир Константинов, експерт в Изпълнителна агенция по горите (ИАГ). „Статистиката показва, че над 97 % от възникналите пожари са предизвикани от човешки действия или бездействие. Само два пожара са възникнали по естествени причини от мълнии“, обясни Константинов\r\nВъв връзка с това колко нарушения са установени от началото на лятото и каква е глобата за нарушителите, Владимир Константинов заяви: „При констатиране на нарушения по Закона за горите на физическо лице се налага глоба до 500 лв., а предвидената имуществена санкция е до 1000 лв. За юридически лица предвидените глоби са в двоен размер“.  По думите му същите наказания се налагат и на нарушители, които палят огън в горски територии извън определените и обозначени за тома места и зони от държавните горски и ловни стопанства. „Дори и на регламентираните за целта места обаче гражданите не трябва да си тръгват, докато огънят не бъде напълно изгасен“, допълни експертът. \r\n„При нарушения на разпоредбите за защита на горските територии от пожари  и за спазване на пожарна и аварийна безопасност, освен наказанията по чл. 270 от Закона за горите, в случай че деянието се определи за престъпление, отговорност за него може да се търси и по Наказателния кодекс. Той предвижда до 8 години затвор за причинен пожар в гората и до 10 години за инцидент, причинил щети в защитени територии“, каза още Владимир Константинов.", "date": "2017.08.05", "title": "Владимир Константинов, ИАГ: От началото на годината над 97 % от възникналите пожари са предизвикани от човешки действия или бездействие"}
{"url": "http://www.focus-news.net/news/2017/08/05/2422870/the-manila-times-asean-prizova-severna-koreya-da-izpalni-rezolyutsiite-na-oon.html", "text": "Министрите на външните работи на Асоциацията на държавите от Югоизточна Азия (АСЕАН) призоваха Северна Корея незабавно да изпълни своите задължения според резолюциите на Съвета за сигурност на ООН, пише вестник The Manila Times. \r\nВ събота, няколко часа след официалното откриване на 50-та  министерска среща на АСЕАН външните министри изразиха своето голямо притеснение от ескалирането на напрежението на Корейския полуостров, отчасти заради скорошните ракетни изпитания на Пхенян. \r\nМинистрите на 10-те държави членки споменаха по-конкретно последните изпитания на междуконтинентални балистични ракети, проведени през юли, и двете ядрени изпитания, извършени през 2016 г. \r\n„Тази ситуация сериозно застрашава мира, сигурността и стабилността в региона и света. В тази връзка, ние настоятелно призоваваме Северна Корея незабавно и изцяло да изпълни своите задължения според резолюциите на Съвета за сигурност на ООН“, се отбелязва в изявлението, направено преди пристигането на външния министър на Северна Корея. Мария Динкова", "date": "2017.08.05", "title": "The Manila Times: АСЕАН призова Северна Корея да изпълни резолюциите на ООН"}
{"url": "http://www.focus-news.net/news/2017/08/05/2422871/plovdiv-narodniyat-predstavitel-ot-gerb-general-konstantin-popov-se-sreshtna-s-zhitelite-na-s-dobralak.html", "text": "Народният представител от ГЕРБ-Пловдив област генерал Константин Попов се срещна с жителите на с. Добралък, община Куклен. Това съобщиха от пресцентъра на ПП ГЕРБ. В родопското село ген. Попов бе придружаван от областния координатор на партията Розалин Петков и областния ръководител на ЖГЕРБ – Евелина Апостолова. Гостите бяха радушно приветствани от хората в селото, които споделиха, че се чувстват поласкани от посещението. По думите им политици спират в малките населени места само по избори, но ген. Попов е спазил думата си и е дошъл да се види с жителите на Добралък и след изборите. По време на срещата беше обсъден проблемът със снабдяването на селото с дърва. По думите на живеещите в Добралък, въпреки че са дърводобивен район, хората се снабдяват с дърва на пазарни цени. Нартодният представител ги посъветва да пуснат жалба до Горското и до Областна администрация – Пловдив, за да бъде направена проверка. \r\nКметският наместник Владимир Димов информира присъстващите, че ВиК – Пловдив вече са подменили част от водопреносната мрежа, по която миналата година е имало 27 аварии. При предишното си идване Константин Попов и Розалин Петков обещаха съдействие по проблема, който вече е разрешен.\r\nДимов направи предложение от името на хората от Добралък да бъде възстановено старото килийно училище, което да се използва като туристическа атракциия. Той уточни, че вече има изпратено писмо до Пловдивския митрополит Николай за установяване на собствеността на парцела. В края на срещата жителите на селото поканиха отново ген. Попов да им гостува, защото вярват, че само с подобни лични срещи се решават наболели казуси.", "date": "2017.08.05", "title": "Пловдив: Народният представител от ГЕРБ генерал Константин Попов се срещна с жителите на с. Добралък"}
{"url": "http://www.focus-news.net/news/2017/08/05/2422873/smolyan-s-narodno-veselie-selo-osikovo-shte-otbelezhi-svoya-praznik.html", "text": "С народно веселие село Осиково, община Девин, ще отбележи своя празник. Това каза за Радио „Фокус“ – Смолян кметът на селото Велин Палигоров. Празничната програма ще започне в 17.00 часа с народно веселие с оркестър „Чановете“. По неговите думи тази година празникът ще е по-скромен и няма да се проведе Фестивалът на ягодата, който традиционно съпътства празника на селото. Палигоров обясни, че тази година ягодовата реколта е била изключително слаба в следствие на метеорологичните условия – паднали слани, а след това - и продължително засушаване. След рязкото повишаване на температурите ягодите бързо са узрели и това, което е имало като реколта е събрано. Изкупната цена на ягодите е била висока – 3.00 лв./кг, но добите са били малки.\r\nДаниела БОЙКОВА", "date": "2017.08.05", "title": "Смолян: С народно веселие село Осиково ще отбележи своя празник"}
{"url": "http://www.focus-news.net/news/2017/08/05/2422874/gd-granichna-politsiya-na-balgaro-rumanskata-granitsa-trafikat-e-intenziven-na-gkpp-dunav-most-vidin-na-izhod-s-kolona-ot-500-m-ot-tovarni-avtomobili.html", "text": "На българо-румънската граница  трафикът е интензивен на ГКПП \"Дунав мост-Видин\" на изход, с колона от 500 м от товарни автомобили. Това сочат данни към 14.00 часа, публикувани на сайта на Главна дирекция \"Гранична полиция\". На границата със Сърбия на ГКПП \"Калотина\" движението на леки автомобили е натоварено на вход. На българо-гръцката граница трафикът на ГКПП \"Маказа\" и на ГКПП \"Капитан Андреево\" на българо-турската граница тряфикът на леки автомобили е интензивен на вход и изход. \r\nНа българо-македонската граница трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.\r\nНа румънска територия, до 20.00 ч. движението за товарни автомобили над 7.5 т е ограничено, поради високите дневни температури.", "date": "2017.08.05", "title": "ГД \"Гранична полиция\": На българо-румънската граница  трафикът е интензивен на ГКПП \"Дунав мост-Видин\" на изход, с колона от 500 м от товарни автомобили"}
{"url": "http://www.focus-news.net/news/2017/08/05/2422875/burgas-nov-pozhar-se-e-zapalil-kray-selo-izvorishte.html", "text": "Нов пожар се е запалил в района на село Изворище. Това съобщиха за Агенция „Фокус“  от Пожарна – Бургас. В момента пожарникарите започват организационна дейност по потушаването на огъня.\r\nОчаквайте подробности.\r\nЦветилена СИМЕОНОВА", "date": "2017.08.05", "title": "Бургас: Нов пожар се е запалил край село Изворище"}
{"url": "http://www.focus-news.net/news/2017/08/05/2422876/vladimir-valev-gerb-varna-sportat-pomaga-za-preodolyavane-na-agresiyata-sred-mladite-hora.html", "text": "Десетки млади хора се включиха в тренировката на плажа в морската столица, която е част от инициативата на народния представител от ГЕРБ-Варна Владимир Вълев „Спорт срещу агресия”, съобщиха от пресцентъра на ПП ГЕРБ. Кампанията има за цел да популяризира развитието на масовия спорт като начин за преодоляване на агресията в обществото ни. \r\nВладимир Вълев е трикратен европейски и световен шампион по кикбокс и носител на световната титла при професионалистите на WAKO PRO. Той проведе тренировките заедно с вицесветовния шампион по муай тай Красимир Димов. Двамата подготвят много от младите надежди в тези спортове и не за първи път организират подобни инициативи, с които стимулират хората да са физически активни.\r\n„Спортът е начин младежите да се откъснат от компютрите и телефоните, да осмислят свободното си време, като го посветят на нещо, което подпомага физическото им развитие, калява духа им и ги дисциплинира. Случаите на насилие на улицата или дори в класните стаи зачестиха. Вярвам, че един от начините за преодоляване на агресията е да мотивираме децата да вложат своята енергия в спортни занимания, които им доставят удоволствие”, коментира Владимир Вълев.  \r\nТой благодари за подкрепата на своя колега Красимир Димов, както и на всички участници в кампанията „Спорт срещу агресия”. „Варна има прекрасни природни дадености, които позволяват тренировките на открито да съчетават физическото натоварване с позитивните емоции на морския бряг. Затова ще продължим да организираме тренировки на плажа”, обясни Владимир Вълев. Той покани и други изявени състезатели да подкрепят каузата „Спорт срещу агресия” и да вземат участие в инициативата, която през есента ще продължи със спортни събития за ученици.", "date": "2017.08.05", "title": "Владимир Вълев, ГЕРБ - Варна: Спортът помага за преодоляване на агресията сред младите хора"}
{"url": "http://www.focus-news.net/news/2017/08/05/2422877/api-vazstanoveno-e-dvizhenieto-v-dvete-lenti-po-pat-ii-81-sofiya-montana-v-rayona-na-s-barziya.html", "text": "Възстановено е движението в двете ленти по път II-81 София - Монтана, в района на с. Бързия. Това съобщиха от пресцентъра на Агенция \"Пътна инфраструктура\" (АПИ). Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.05", "title": "АПИ: Възстановено е движението в двете ленти по път II-81 София - Монтана, в района на с. Бързия"}
{"url": "http://www.focus-news.net/news/2017/08/05/2422878/abc-news-dvata-patni-intsidenta-v-germaniya-pri-koito-edin-chovek-zagina-i-12-sa-raneni-ne-sa-svarzani-s-terorizam.html", "text": "Полицията в Германия съобщи, че 12 души са били ранени, а един е загинал при два отделни инцидента, при които автомобили са се врязали в пешеходци, предава ABC News. \r\nОрганите на реда в Бавария отбелязаха, че 15-годишно момиче е загинало в петък, след като шофьор е изгубил контрол над превозното средство, блъскайки група младежи. \r\n16-годишно момче е било прието в болница, докато 27-годишният шофьор и четиримата пътници в колата имат леки наранявания. \r\nВ събота от полицията уточниха, че все още се провежда разследване по случая. \r\nПри втори инцидент в Берлин шестима души са били ранени, докато шофьор е опитвал да избегне сблъсък с друг автомобил. Властите отбелязаха, че шофьорът е бил в нетрезво състояние и е нямал книжка. Мария Динкова", "date": "2017.08.05", "title": "ABC News: Двата пътни инцидента в Германия, при които един човек загина и 12 са ранени, не са свързани с тероризъм"}
{"url": "http://www.focus-news.net/news/2017/08/05/2422879/mvnr-nyama-zaginali-ili-postradali-balgarski-grazhdani-pri-patno-transportno-proizshestvie-s-avtobus-v-severna-turtsiya.html", "text": "По информация на българското посолство в Анкара, получена от съответните областни полицейски и медицински власти, няма загинали или пострадали български граждани при пътно-транспортно произшествие с автобус в Северна Турция днес. Това съобщават от пресцентъра на Министерство на външните работи (МВнР).\r\nПо-рано тази сутрин автобус по редовна пътническа линия Истанбул-Орду се е преобърнал край пътя. Властите потвърдиха за шестима загинали и най-малко 35 ранени души.\r\nКонсулството на Р България следи случая.", "date": "2017.08.05", "title": "МВнР: Няма загинали или пострадали български граждани при пътно-транспортно произшествие с автобус в Северна Турция"}
{"url": "http://www.focus-news.net/news/2017/08/05/2422880/plovdiv-v-tsentara-za-speshna-meditsinska-pomosht-v-grada-nyama-signali-za-pripadnali-ili-poluchili-slanchev-udar-hora-zaradi-zhegite.html", "text": "В Центъра за спешна медицинска помощ (ЦСМП) в Пловдив няма нито един сигнал за припаднали или получили слънчев удар хора, заради жегите. Това съобщи за Радио „Фокус“ – Пловдив дежурният в Районната координационна централа на ЦСМП-Пловдив. „До този момент не сме получили сигнал на някого да му е станало лошо от високите температури, за разлика от София, където обажданията са много“, посочи дежурният. \r\nПо думите му медицинските екипи днес се отзовават на сигнали за пияни хора по улиците, поели огромно количество алкохол. Посещават се и домовете на възрастни хора със сърдечно-съдови заболявания, които са се почувствали зле след настъпили усложнения. Част от оплакванията се свързват с чувство за стегнати гърди, световъртеж и притеснения за инфаркт или инсулт.\r\nСпоред дежурния в Центъра за спешна медицинска помощ в Пловдив, една от причините да няма сигнали е информацията, която хората следят по медиите, отнасяща се до времето и как трябва да реагират при горещини.\r\nТони МИХАЙЛОВ", "date": "2017.08.05", "title": "Пловдив: В Центъра за спешна медицинска помощ в града няма сигнали за припаднали или получили слънчев удар хора, заради жегите"}
{"url": "http://www.focus-news.net/news/2017/08/05/2422881/sergey-kislyak-otnosheniyata-mezhdu-rusiya-i-sasht-ne-mogat-da-badat-opisani-kato-studena-voyna.html", "text": "Отношенията между Русия и САЩ не могат да бъдат описани като студена война, отбеляза бившият руски посланик във Вашингтон Сергей Кисляк, предава TАСС. Този коментар той направи в интервю за телевизионния канал „Россия 24“. \r\n„Това все още не е студена война“, заяви дипломатът, започнал работата си в САЩ през 1981 г., отговаряйки на въпрос дали сега ситуацията в отношенията между Москва и Вашингтон е различна. \r\n„Няма идеологично противопоставяне“, подчерта Кисляк, допълвайки, че настоящата ситуация в руско-американските отношения се обяснява с глобалните промени в системата на международните отношения.  Мария Динкова", "date": "2017.08.05", "title": "Сергей Кисляк: Отношенията между Русия и САЩ не могат да бъдат описани като студена война"}
{"url": "http://www.focus-news.net/news/2017/08/05/2422882/tssmp-lovech-nyama-signali-za-priloshavaniya-i-pripadnali-hora-zaradi-zhegite.html", "text": "Няма сигнали за прилошавания и припаднали хора заради жегите. Това съобщиха за Агенция „Фокус“ от ЦСМП – Ловеч. В областта днес е в сила оранжев код за високи температури. \r\nДеница КИТАНОВА", "date": "2017.08.05", "title": "ЦСМП – Ловеч: Няма сигнали за прилошавания и припаднали  хора заради жегите"}
{"url": "http://www.focus-news.net/news/2017/08/05/2422883/lovech-deputat-ot-gerb-dari-knigi-za-chitalishtata-v-selata-petrevene-i-toros.html", "text": "Народният представител от ГЕРБ-Ловеч Калин Василев дари книги на библиотеките при Народно читалище „Иван Стефанов 1918 г.” с. Петревене и Народно читалище „Борба 1895 г.” в с. Торос, съобщиха от пресцентъра на ПП ГЕРБ. С това той изпълни обещанието си да обогати библиотечния фонд с класическа литература от поредицата „Златни детски книги“. Дарението е прието от секретарите Йорданка Велчева и Румяна Филипова, като на срещите са присъствали и двамата кметове. \r\n„Децата, които прекарват лятната ваканция при баба и дядо, искат и да четат, да имат нови книжки. Ние трябва да се поддържаме интереса им към книгата, за да могат да разгърнат любимите си произведения и да четат с интерес между игрите. Затова и с удоволствие подбрахме литературата, доставяйки същото удоволствие на малките жители на нашата община”, сподели народният представител Калин Василев.", "date": "2017.08.05", "title": "Ловеч: Депутат от ГЕРБ дари книги за читалищата в селата Петревене и Торос"}
{"url": "http://www.focus-news.net/news/2017/08/05/2422884/burgas-okolo-300-400-dekara-gora-se-e-zapalila-kray-izvorishte.html", "text": "Около 300-400 декара гора се е запалила край Изворище. Това съобщи за  Агенция „Фокус“  областният управител на Бургас Вълчо Чолаков. Три пожарни екипа се борят за потушаването на огъня, като към мястото в момента пътува и началникът на пожарната. Все още не е ясно дали пожарът е пламнал на същото място, на което е горял за последно вчера. Чолаков уточни, че на 4 август сутринта пожарникари напълно са потушили всичко, което все още е тлеело. \r\nОчаквайте подробности.\r\nЦветилена СИМЕОНОВА", "date": "2017.08.05", "title": "Бургас: Около 300-400 декара гора се е запалила край Изворище"}
{"url": "http://www.focus-news.net/news/2017/08/05/2422885/premierat-na-severna-irlandiya-vapros-na-vreme-e-ednopolovite-brakove-da-badat-legalizirani.html", "text": "В събота министър-председателят на Северна Ирландия Лео Варадкар заяви, че е „само въпрос на време“ преди Белфаст да легализира еднополовите бракове, предава AFP. \r\n„Това разбира се е решение, което ще се вземе от парламента, но аз съм сигурен, че както в другите западноевропейски държави, това ще се случи в подходящия момент“, подчерта Варадкар.\r\nСеверна Ирландия е единствената част от Обединеното кралство, където еднополовите бракове остават незаконни. Мария Динкова", "date": "2017.08.05", "title": "Премиерът на Северна Ирландия: Въпрос на време е еднополовите бракове да бъдат легализирани"}
{"url": "http://www.focus-news.net/news/2017/08/05/2422886/vzglyad-opasno-visoki-temperaturi-sa-otbelyazani-v-reditsa-strani-ot-evropa-vklyuchitelno-i-v-balgariya-zaradi-goreshtinata.html", "text": "Заради аномалната горещина десет европейски държави са въвели „червено“ равнище за опасност. Екстремно високи температури са измерени в Италия, Швейцария, Хърватия, Босна и Херцеговина, Унгария, Сърбия, Румъния, Полша и Словения, предаде Взгляд.\r\nОсвен това Франция, Испания, Гърция, България и Македония са въвели „оранжево“ равнище на опасност.  В редица региони температурата надвишава 40 градуса. В Румъния и в Полша от горещините са загинали най-малко двама души, а още десетки са хоспитализирани.  Виктор Турмаков", "date": "2017.08.05", "title": "Взгляд: Опасно високи температури са отбелязани в редица страни от Европа, включително и в България, заради горещината"}
{"url": "http://www.focus-news.net/news/2017/08/05/2422887/blagoevgrad-nyama-zavishen-priem-na-patsienti-oplakvashti-se-ot-problemi-vsledstvie-na-goreshtoto-vreme-v-bolnitsata-v-grada.html", "text": "Няма завишен прием на пациенти, оплакващи се от проблеми, вследствие на горещото време, в МБАЛ – Благоевград. Това съобщиха за Радио „Фокус“-Пирин от лечебното заведение. През деня са регистрирани няколко случая на хора със симптоми като отпадналост, високо кръвно налягане и недостиг на кислород, присъщи за летните месеци, но нито един от постъпилите пациенти не е бил в тежко състояние.\r\nЛивия НИНОВА", "date": "2017.08.05", "title": "Благоевград: Няма завишен прием на пациенти, оплакващи се от проблеми, вследствие на горещото време, в болницата в града"}
{"url": "http://www.focus-news.net/news/2017/08/05/2422888/d-r-zdravka-korkutova-arheolog-tarsim-zamaka-na-vidniya-palkovodets-na-vizantiyskata-imperiya-grigoriy-bakuriani-pri-krepostta-voden-v-asenovgrad.html", "text": "Археолози търсят замъка на видния пълководец на Византийската империя Григорий Бакуриани при крепостта „Воден“ в Асеновград. Това каза за Радио „Фокус“ – Пловдив д-р Здравка Коркутова, археолог, научен ръководител на разкопките и дългогодишен преподавател в Пловдивския университет „Паисий Хилендарски“. По думите й последните разкопки при крепостта са осъществени през 2014 година, като сега са подновени. В археологическите проучвания участват и студенти в специалност „Археология“. „Основната ни задача тази година е да работим в северната част на крепостта „Воден“, като се опитаме да разкрием част от северната крепостната стена и една от кръглите кули. Целият обект е с площ 12,5 дка. След приключване на съществуване на крепостта, в периода 13-14 век там се оформя голям некропол. Намерените до момента находки и материали са разнородни, но по тях е установено, че крепостта има непрекъснато обитание от Късната античност някъде до 14-ти век“, обясни д-р Здравка Коркутова. Тя посочи, че археолозите работят на обекта от 1 август, като до момента са открили стрела, две декоративни метални пластини, както и фина керамика от различни епохи – ранновизантийска и средновековна. „Намерените неща ще могат да се видят в Исторически музей – Асеновград след лабораторната консервация и реставрация“, посочи специалистът.\r\nД-р Здравка Коркутова каза още, че в голяма степен крепостта е разрушена. „Част от крепостните стени са разрушени от това, че местното население си е взимало камък. Причина за разрушаването са също иманярските изкопи и времето. Имаме заложени средства и за полева консервация. Целта е това, което открием да не бъде разрушено в следващ етап. Ще се опитаме да се направим една по-пълна и цялостна консервация и реставрация на това, което е намерено като архитектура“, обясни археологът.\r\nТони МИХАЙЛОВ", "date": "2017.08.05", "title": "Д-р Здравка Коркутова, археолог: Търсим замъка на видния пълководец на Византийската империя Григорий Бакуриани при крепостта „Воден“ в Асеновград"}
{"url": "http://www.focus-news.net/news/2017/08/05/2422889/xinhua-vanshnite-ministri-na-balgariya-i-na-bosna-i-hertsegovina-se-sreshtnaha-v-saraevo.html", "text": "Външният министър на Босна и Херцеговина  Игор Црнадак се срещна в Сараево с българския си колега Екатерина Захариева, предаде Xinhua.\r\nЗахариева е изразила мнение, че България подкрепя Босна и Херцеговина по пътя ѝ към Европейския съюз и НАТО.  Виктор Турмаков", "date": "2017.08.05", "title": "Xinhua: Външните министри на България и на Босна и Херцеговина се срещнаха в Сараево"}
{"url": "http://www.focus-news.net/news/2017/08/05/2422890/pazardzhik-na-nad-20-signala-sa-se-otzovali-ot-sutrinta-ekipite-na-tsentara-za-speshna-meditsinska-pomosht-v-grada.html", "text": "На над 20 сигнала, подадени на телефон 112, са се отзовали от сутринта екипите на Центъра за спешна медицинска помощ в Пазарджик, съобщи за Радио „Фокус” – Пазарджик дежурният в Центъра. Той допълни, че не може да уточни дали сред тях има колабирали заради високите температури хора и колко са те. „Повечето от сигналите са свързани с хора, чиито хронични заболявания се изострят заради жегата. В началото на месец юли обаче сигналите бяха повече, като в един от дните екипите ни реагираха на над 50 повиквания”, каза още дежурният в Центъра за спешна медицинска помощ.\r\nТеодора ДИМИТРОВА", "date": "2017.08.05", "title": "Пазарджик: На над 20 сигнала са се отзовали от сутринта екипите на Центъра за спешна медицинска помощ в града"}
{"url": "http://www.focus-news.net/news/2017/08/05/2422891/d-r-kaloyan-metodiev-politolog-bsp-byaha-silna-opozitsiya-prez-parlamentarniya-sezon-no-ne-mozhaha-da-se-oformyat-kato-alternativa.html", "text": "БСП беше силна опозиция в изминалия парламентарен сезон, с високи децибели, категорична, на моменти прекалено есеистична, но така или иначе не можаха да се оформят като алтернатива. Това каза в интервю за Радио „Фокус“ – Пирин д-р Калоян Методиев, политолог и университетски преподавател. По думите му ДПС пък са държали някакъв полупрофил с фокус върху патриотите. „Марешки не знам точно какво е“, отбеляза д-р Методиев. Според него извънпарламентарната опозиция този сезон е била доста пасивна. „Активизира се около Съдебната реформа, но с много рехава протестност. Идейно са невероятен „тюрлю гювеч“, който от политическа гледна точка не става за „ядене“. Нямат профил. Това така и не го разбраха.  Грешката им е, че си мислят, че с подкрепа отвън ще могат да се върнат в институционалната политика“, коментира д-р Методиев. Според политологa драмата на извънпарламентарната опозиция всъщност е, че нямат лидер.\r\nЛивия НИНОВА", "date": "2017.08.05", "title": "Д-р Калоян Методиев, политолог: БСП бяха силна опозиция през парламентарния сезон, но не можаха да се оформят като алтернатива"}
{"url": "http://www.focus-news.net/news/2017/08/05/2422892/mvr-pozhar-e-obhvanal-iglolistna-gora-v-rayona-mezhdu-selata-izvorishte-mirolyubovo-i-banovo-na-tozi-etap-nyama-opasnost-za-naselenieto.html", "text": "Сигнал за възникналият пожар в иглолистна гора между селата Изворище, Миролюбово и Баново е подаден днес малко след 12.35 часа. Веднага е създадена организация, на място са изпратени екипи на пожарната. Към гасенето са се включили и служители на местното горско стопанство. Действията на пожарникарите са затруднени от силно пресечната местност и силния вятър. \r\nПо първоначална информация пожарът е обхванал около 300 дка площ, няма информация за пострадали хора, както и за опасност за жителите от околните селища.", "date": "2017.08.05", "title": "МВР: Пожар е обхванал иглолистна гора в района между селата Изворище, Миролюбово и Баново, на този етап няма опасност за населението"}
{"url": "http://www.focus-news.net/news/2017/08/05/2422893/reuters-spored-iztochnik-ot-livanskata-armiya-nyama-koordinatsiya-s-chastite-na-siriyskata-armiya-sreshtu-islyamska-darzhava.html", "text": "Ливанската армия не се координира със сирийската армия в борбата срещу „Ислямска държава“ по границата между двете държави, посочи в събота пред  Reuters ливански военен източник, който отхвърли новините по местните медии, че между двете армии има пряко сътрудничество. \r\nИзточникът посочи, че ливанската армия има военната възможност сама да пребори групировката без регионална или международна подкрепа.  Присъствието на части на „Ислямска държава“ и на „Джебхат ан Нусра“ край границата на Ливан е едно от най-големите „външни разливания“ от гражданската война в Сирия.  Той добави, че силите на армията успяват да предотвратят навлизането на „Ислямска държава“ на територията на Сирия. \r\nМиналия месец ливанската групировка „Хизбулла“, ключов съюзник на режима на сирийския президент Башар Асад, накара терористите от „Джебхат ан Нусра“ да изоставят държан от тях регион в Северозападна Сирия край границата с Ливан.  Виктор Турмаков", "date": "2017.08.05", "title": "Reuters: Според източник от ливанската армия няма координация с частите на сирийската армия срещу „Ислямска държава“"}
{"url": "http://www.focus-news.net/news/2017/08/05/2422894/smolyan-v-speshniya-tsentar-v-grada-nyama-sluchai-na-potarsili-pomosht-vsledstvie-na-goreshtoto-vreme.html", "text": "В Спешния център в Смолян няма случаи на потърсили помощ вследствие на горещото време, съобщиха за Радио „Фокус“ – Смолян от Центъра. Няма и получени сигнали за припаднали от жегите хора, нуждаещи се от оказване на помощ на място. От Спешния център посочиха, че хората, които имат сърдечни проблеми, хронични заболявания и хипертонии сами знаят как да се предпазят при топло време, не се излагат на пряка слънчева топлина и приемат повече течности. Температурата на въздуха в следобедните часове в града е 27 градуса. По тротоарите няма движение на пешеходци, а тези, на които се налага да излязат навън, се движат по сенчестите места.\r\nДаниела БОЙКОВА", "date": "2017.08.05", "title": "Смолян: В Спешния център в града няма случаи на потърсили помощ вследствие на горещото време"}
{"url": "http://www.focus-news.net/news/2017/08/05/2422895/afp-glavniyat-prokuror-na-venetsuela-saobshtava-che-e-pod-obsada-ot-armiyata.html", "text": "Главният прокурор на Венецуела Луиза Ортега, един от най-гласовитите критици на президента на страната Николас Мадуро заяви, че сградата на главната прокуратура е „под обсада“ от армията, предаде  AFP.\r\n„Отхвърлям обсадата на централата на обществената прокуратура. Осъждам това действие пред националната и международната общества“, написа Ортега на профила си в социалната мрежа „Туитър“. Виктор Турмаков", "date": "2017.08.05", "title": "AFP: Главният прокурор на Венецуела съобщава, че е „под обсада“ от армията"}
{"url": "http://www.focus-news.net/news/2017/08/05/2422896/sliven-nyakolko-signala-za-nerazpolozheniya-na-patsienti-svarzani-s-zhegata-sa-postapili-v-speshniya-tsentar-v-grada.html", "text": "Няколко сигнала за неразположения на пациенти, свързани с жегата, са постъпили в Спешния център в Сливен. Това съобщи за Радио „Фокус” – Сливен дежурният в Центъра. Парамедиците припомнят, че високите температури са особено опасни за хората с хронични заболявания и такива на сърдечно-съдовата система. Податливи на прегряване са малките деца и възрастните хора. Лекарите препоръчват по време на горещините да не се консумират тежки храни и особено алкохол. Задължително трябва да се пие повече вода и да се избягва престоят на слънце. При първи симптоми на неразположение трябва да се търси лекарска помощ.\r\nЛюдмила ЙОРГОВА", "date": "2017.08.05", "title": "Сливен: Няколко сигнала за неразположения на пациенти, свързани с жегата, са постъпили в Спешния център в града"}
{"url": "http://www.focus-news.net/news/2017/08/05/2422897/tv21-makedoniya-spored-zoran-zaev-sas-zakona-za-ezitsite-se-nasarchava-izpolzvaneto-na-ezitsite-na-vsichki-obshtnosti-v-makedoniya.html", "text": "Министър-председателят на Македония Зоран Заев заяви по време на пресконференция в Охрид, че със Закона за употреба на езиците се насърчава използването на езиците на всичките общности на страната.  Според него всички разпоредби в закона са съобразени с конституцията. Той добави, че пакетът се изпраща за приемане на парламента, а след това ще бъде изпратен на Венецианската комисия, предаде македонската медия  „ТВ21“.\r\n\"Със закона ще се разшири употребата на официалния език, който говорят най-малко 20% от гражданите, което означава, че в институциите, гражданите ще говорят на собствения си език\", заяви  Заев. Той добави, че първи език за служебно ползване е македонският.\r\nЗаконът за използването на езиците бе приет на снощно правителствено заседание, а след като се приеме и в парламента, ще бъде представен на Венецианската комисия, заедно с откритите въпроси, които не са част от него. Комисията ще трябва да даде становище за пакета законодателни решения, потвърдиха от правителството. Виктор Турмаков", "date": "2017.08.05", "title": "„ТВ21“ (Македония): Според Зоран Заев със закона за езиците се насърчава използването на езиците на всички общности в Македония"}
{"url": "http://www.focus-news.net/news/2017/08/05/2422898/veliko-tarnovo-moderen-prochit-na-operata-mariya-desislava-be-predstaven-na-stsena-na-vekovete.html", "text": "За пръв път зрителите на „Сцена на вековете“ на Царевец имаха възможността да видят един по-модерен прочит на емблематичното произведение на българското оперно творчество „Мария Десислава“, съобщиха от пресцентъра на Община Велико Търново.\r\nВ годината, в която отбелязваме 820 години от възкачването на престола и 810 години от кончината на един от най-бележитите ни владетели – цар Калоян, Държавна опера – Русе представи операта „Мария Десислава“ от Парашкев Хаджиев. Това е единственото българско заглавие на тазгодишната „Сцена на вековете“.\r\nНа историческата крепост Царевец  заглавие от български автор бе изпълнено на български език и е тематично свързано с духа на това славно и свято за българите място.\r\nПремиерата на спектакъла е била на 2 август в Русе. За постановката в рамките на „Сцена на вековете“ на Царевец снощи ценители на висококачествените оперни спектакли от чужбина и цялата страна бяха дошли, за да се насладят на драматичната съвременна постановка. \r\nДрамата покрай падането на България под турско робство, трагичната съдба на последния български цар Иван Шишман и неговата сестра Мария-Десислава, тежките и съдбовни събития, в които присъстват и патриарх Евтимий, и владетелят на видинското царство Иван Страцимир, са повод Парашкев Хаджиев да напише едно от най-вълнуващите си произведения по чудесното либрето на Камен Зидаров.\r\nПостановката на Държавна опера – Русе обаче не акцентира върху историческите факти и подробности – не само като събития, но и като декор и костюми. Идеята на постановъчния екип бе да се задълбае в чувствата, които са вълнували реални исторически личности, да се покаже драматизмът на историческия момент и тежките решения, до които са принудени да стигнат главните герои.\r\nЗа пръв път на публиката се предложи един по-модерен прочит на това произведение. Не само като костюми и сценография, но и като обща визия за спектакъл. Използвани бяха доста видеоефекти, кино-фрагменти, мултимедийните прожекции продължават буквално през целия спектакъл, а цялата стилистика е изчистена и поднесена по един нов начин.\r\nВ главната роля влезе Мария Цветкова, която е и солист на Държавна опера – Русе. Партнира ѝ тенорът на Русенската опера Петър Костов в ролята на Мирослав, а в ролята на нейния брат Иван Шишман влезе баритонът Александър Крунев, а диригентът Владимир Бошнаков дирижира хор и оркестър на Държавна опера – Русе.\r\nКато комплимент към публиката от операта, един стол предварително беше маркиран с 3 червени ленти на гърба. В антракта режисьорът обяви, че човекът, който седи на този стол, ще получи като подарък големия нагръден кръст, който носи Иван Шишман. Оказа се, че това е Мариета Тодорова от Сливен, дошла със семейството си (мъж, сестра и две деца) специално за представлението.Стоянова е почитател на \"Сцена на вековете\" от предни години.", "date": "2017.08.05", "title": "Велико Търново: Модерен прочит на операта „Мария Десислава“ бе представен на „Сцена на вековете“"}
{"url": "http://www.focus-news.net/news/2017/08/05/2422899/blagoevgrad-za-parva-godina-kukerskata-grupa-na-kvartal-shekero-v-selo-krupnik-se-sabra-na-golyam-praznik.html", "text": "За първа година кукерската група на квартал „Шекеро” в село Крупник се събра на голям празник. Това съобщиха от пресцентъра на Община Симитли. Групата е малка по численост, но е много задружна. Ръководителят на групата Емил Филатов откакто се помни се занимава с кукерство. Oт благодарност към всички отворили вратите си и посрещали неговата група, той и приятелите му кукери организираха голямо празненство. За доброто прекарване на всички приятели, гости, кукери и веселяци кукерската група се бе погрижила да има жива музика и много веселие. Най- малките наследници на кукерството бяха най- активни на дансинга като не спираха да танцуват. Няколко казаха храна бяха подготвили и сервираха на дългите трапези организаторите. Кметът на община Симитли Апостол Апостолов, кметът на село Крупник Иванка Чакалска, кметовете на Сушица и Черниче също бяха гости на празника и вдигнаха наздравици с празнуващите кукери.", "date": "2017.08.05", "title": "Благоевград: За първа година кукерската група на квартал „Шекеро” в село Крупник се събра на голям празник"}
{"url": "http://www.focus-news.net/news/2017/08/05/2422900/tehran-times-federika-mogerini-e-na-poseshtenie-v-teheran.html", "text": "Върховният представител на ЕС по въпросите на външните работи и политиката на сигурност Федерика Могерини  пристигна в Техеран, за да присъства в стъпването на длъжност на президента на Иран Хасан Роухани, пише  Tehran Times.\r\nПрисъствието на Могерини на церемонията има голямо значение, след като президентът на САЩ Доналд Тръмп изостри риториката си срещу Иранското ядрено споразумение от 2015 г. Като първи дипломат на ЕС Могерини изигра ключова роля при изработването на споразумението, в което участват Германия, Франция, Великобритания, САЩ, Китай и Русия. \r\nЦеремонията по заклеването се извършва два дни след като върховния лидер на Иран Али Хаменей подкрепи президентството на Роухани за втори четиригодишен мандат.  Виктор Турмаков", "date": "2017.08.05", "title": "Tehran Times: Федерика Могерини е на посещение в Техеран"}
{"url": "http://www.focus-news.net/news/2017/08/05/2422901/d-r-kaloyan-metodiev-politolog-nuzhen-ni-e-edinen-organ-za-borba-s-koruptsiyata-po-visokite-etazhi-na-vlastta-zashtoto-sistemata-e-zatlachena-i-ima-nuzhda-ot-osnovno-prochistvane.html", "text": "Нужен ни е единен орган за борба с корупцията по високите етажи на властта, защото системата е затлачена и има нужда от основно прочистване. Това каза в интервю за Радио „Фокус“ – Пирин д-р Калоян Методиев, политолог и университетски преподавател.  По думите му председателят на БСП Корнелия Нинова е отворила темата на събора на партията на Бузлуджа, защото още поначало, тя, като лидер на левицата, е тръгнала с наратива за паралелната държава, а корупцията е неделима част от този въпрос. „В този смисъл е последователна. Говоренето ѝ се изостря предвид новия закон за борба с корупцията и най-важното – органът, който ще се създава за борба с нея. Битката за него може да се окаже жестока. Което вероятно би било полезно за апатията в държавата“, каза още д-р Методиев. Според него предложението на Корнелия Нинова президентът Румен Радев да определи директора на агенцията е добро. „Парламентът е функция на правителството, въпреки че по конституция сме парламентарна република. Управляващото мнозинство да избира председател на орган, който да контролира самото него –  не е много рентабилно от гледна точка на ефикасност. За демократичност въобще не говоря. Ако Радев се определя като противотежест на правителството, нека той посочи човека. Така ще има баланс“, подчерта д-р Методиев. Той посочи, че лицето, което ще бъде начело на комисията, е от ключово значение като решимост, морал, енергия, зависимости. „То не може да промени нещата генерално, но може да разклати достатъчно конструкцията. Останалото е работа на избирателите и тежи на тяхната съвест“, допълни политологът д-р Калоян Методиев.\r\nЛивия НИНОВА", "date": "2017.08.05", "title": "Д-р Калоян Методиев, политолог: Нужен ни е единен орган за борба с корупцията по високите етажи на властта, защото системата е затлачена и има нужда от основно прочистване"}
{"url": "http://www.focus-news.net/news/2017/08/05/2422902/plyus-info-zhelezopatnata-liniya-ot-skopie-do-sofiya-shte-bade-zavarshena-prez-2027-godina.html", "text": "Според сключения между правителствата на България и Македония  Меморандум за развитие на железопътната линия между Скопие и София, част от Коридор №8,  Македония ще изгради и модернизира линията до границата с България до 2025 г., а България се ангажира ЖП линията, която започва от македонско-българската граница до София да бъде приключена до 2027 г., предаде „Плюс Инфо“.\r\n„Общата дължина, която трябва да се доизгради до границата с България е около 89 км. Изграждането е разделена на три секции и ние като правителство ще се движим в рамките на тези планове, тъй като процедурите за трите отсечки вече са започнали“, заяви македонският  министър на транспорта и съобщенията Горан Сугарески.\r\nОтсечката от Куманово до Беляковце е в етап на реализация и изграждането струва 46 милиона евро, предоставени от Европейската банка за възстановяване и развитие.\r\n„ Линията  трябваше да бъде готова още миналата година, но поради някои проблеми с проектната документация и нерешените правни отношения, строежът е продължен до 2018 г. За това време ще бъдат преодолени всички възникнали проблеми с цел линията да бъде изградена в рамките на договореностите“ , подчерта министърът, посочвайки тази отсечка.\r\nЗа изграждането на отсечката между Беляковце и Крива Паланка в дължина от 34 км. Сугарески съобщи, че в последния си етап е процедурата за вземане на техническата документация. Процедурата за изпълнител е започната и се очаква до средата на следващата година да се избере строителна фирма, която да  изгражда тази част от линията. По план, тази отсечка ще бъде завършена до 2021 г. и ще струва 145 милиона евро.Третата, последна отсечка от Крива Паланка до границата с България, с дължина от 24 км., трябва да бъде започната през 2020 г., а да завърши през 2025 година. \r\nМеморандумът също задължава и България да модернизира и доизгради линията на нейна територия. Българското правителство се  ангажира да завърши модернизацията на линията от София до Гюешево до 2026, а до края на 2027 г. да бъде изградена и ЖП линията от Гюешево  до границата с Македония.\r\nМинистърът Сугарески на пресконференция днес посочи, че изграждането на ЖП линията към Албания, която е част от Коридор номер 8, не е обхванато от Меморандума. Виктор Турмаков", "date": "2017.08.05", "title": "„Плюс Инфо“ : Железопътната линия от Скопие до София ще бъде завършена през 2027 година"}
{"url": "http://www.focus-news.net/news/2017/08/05/2422903/rositsa-moreva-arheolog-i-nauchen-konsultant-edinstveniyat-pismen-izvor-za-sashtestvuvaneto-na-krepostta-voden-v-asenovgrad-e-ustavat-za-osnovavaneto-na-bachkovskiya-manastir.html", "text": "Единственият писмен извор за съществуването на крепостта „Воден“ в Асеновград е Уставът за основаването на Бачковския манастир. Това каза за Радио „Фокус“ – Пловдив Росица Морева, археолог и научен консултант на разкопките на обекта. По думите й основателят на Бачковския манастир Григорий Бакуриани е написал, че дава на обителта замъка си „Воден“. Тези негови думи са единственият извор за крепостта. „През 60-те години на миналия век археологът Димитър Цончев е локализирал крепостта „Воден“ на мястото, на което правихме археологически проучвания. Като резултат се установи, че това плато е било обитавано още от Желязната епоха, тоест някъде от около 12 в.пр. Хр, а след това през Античността. Имаме сведения, че това плато е използвано като крепост в края на 4 век от н.е. Най-интересното е, че попаднахме на крепостна стена от края на 5-ти и началото на 6-ти век, която е обхващала платото от всички страни. Единственият вход към крепостта е бил от запад. На западната крепостна стена се отриха три кули – две квадратни и една кръгла, както и входът към вътрешността на крепостта, който се намира между две от кулите“, разказа археологът Росица Морева, осъществила проучвания на обекта  периода от 1978 до 1982 година. Тя смята, че вероятно към края на 6-ти век от н.е. крепостта е била разрушена, но са били запазени на много голяма височина крепостните стени, защото върху тях са изградени средновековните стени от 11-ти век. „За съжаление, през 80 те години констатирахме, че крепостните стени са унищожени от населението на кв. „Горни Воден“, което е взимало и е пренасяло камъни от крепостните стени за постройки. Местните са изградили там и параклиса „Св. Димитър“, посочи Морева.\r\nТя уточни, че целта на тазгодишните археологически проучвания е да се търси крепостната стена от изток и от юг, защото там не са установени останки от крепостна стена, а и този район от крепостта не е проучван. „Вероятно търсим средновековна църква, но засега тя остава в мечтите ни“, коментира Росица Морева.\r\nТони МИХАЙЛОВ", "date": "2017.08.05", "title": "Росица Морева, археолог и научен консултант: Единственият писмен извор за съществуването на крепостта „Воден“ в Асеновград е Уставът за основаването на Бачковския манастир"}
{"url": "http://www.focus-news.net/news/2017/08/05/2422904/mvr-pozhar-e-vazniknal-v-rayona-na-s-slavotin-montansko.html", "text": "Днес към 14.30 часа бил подаден сигнал за възникнал пожар в района на село Славотин. Това съобщиха от пресцентъра на МВР. По първоначални данни огънят е тръгнал от стърнища и ниски треви, но поради силния вятър пламъците са обхванали и част от намиращите се в близост няколко къщи, повечето от които безлюдни. В една от тях имало живущи, които навреме са успели да излязат от сградата и не са пострадали. \r\nНа място са пожарни екипи, които и в момента полагат всички усилия за погасяване на огъня.", "date": "2017.08.05", "title": "МВР: Пожар е възникнал в района на с. Славотин, Монтанско"}
{"url": "http://www.focus-news.net/news/2017/08/05/2422905/apa-fitch-prisadi-na-azerbaydzhan-reyting-vv.html", "text": "Международната рейтингова агенция „Фитч“ утвърди дългосрочен рейтинг на Азербайджан в чуждестранна и местна валута на равнище „ВВ+“, предаде АПА.\r\nРейтингът на приоритетните необезпечени облигации на страната в национална и чуждестранна валута също е определен на равнище „ВВ+“. Сред основните фактори, влияещи на утвърждаването на рейтинга на равнище „ВВ+“, „Фитч“ сочи наличието на положително салдо на външнотърговския баланс, ниското равнище на външен дълг.  Виктор Турмаков", "date": "2017.08.05", "title": "АПА: „Фитч“  присъди на Азербайджан рейтинг „ВВ+“"}
{"url": "http://www.focus-news.net/news/2017/08/05/2422906/pazardzhik-v-oblastta-sa-sazdadeni-patruli-koito-sledyat-za-nereglamentirani-zapalvaniya.html", "text": "С цел по-ефективно противодействие на нерегламентираните запалвания и превенцията от пожари в област Пазарджик са създадени съвместни патрули между екипите на полицейските управления и инспекторите „Държавен противопожарен контрол” при Районните служби Пожарна безопасност и защита на населението. Това съобщиха от ОДМВР- Пазарджик. Екипите имат за задача да следят за нерегламентирани запалвания от страна на граждани. При установяване на такива случаи, нарушителите ще бъдат санкционирани, а при наличие на данни за престъпление, спрямо тях ще бъдат образувани полицейски производства. Обърнато е внимание на кметовете на населени места, на служителите от горските и дивечовъдните стопанства в региона за активно наблюдение и ранно информиране при възникването на пожари. От полицията припомнят, че горещото време, високите дневни температури, малкото валежи, недобросъвестните стопани на имоти, пастири или туристи създават множество предпоставки за възникване на пожари. Една хвърлена незагасена цигара от автомобила, палене на открит огън и играта с него, почистване на сухата трева в двора чрез изгаряне могат да доведат до мащабни с пожари с непредвидими последствия. Задимяването от горящите сухи треви, храсти и сметища в близост до натоварени пътни артерии може да предизвика намалена видимост, а от там и пътни инциденти.", "date": "2017.08.05", "title": "Пазарджик: В областта са създадени патрули, които следят за нерегламентирани запалвания"}
{"url": "http://www.focus-news.net/news/2017/08/05/2422907/reuters-v-mavritaniya-se-provezhda-referendum-za-zasilvane-na-prezidentskite-pravomoshtiya.html", "text": "В Мавритания се провежда референдум за изменения в конституцията, които според опозицията ще засилят президентските правомощия, предаде  Reuters.\r\nСред предложенията присъстват премахването на горната камара на парламента и сливането на някои институции. Опозицията се страхува, че референдумът ще даде твърде големи правомощия на президента Мохамед Улд Абдел Азиз и е обявила, че ще бойкотира референдума. \r\nСамият президент сочи, че целта му е да подобри управлението в западната африканска държава, а Сената определи като „безполезен и скъпоструващ“.  Виктор Турмаков", "date": "2017.08.05", "title": "Reuters: В Мавритания се провежда референдум за засилване на президентските правомощия"}
{"url": "http://www.focus-news.net/news/2017/08/05/2422908/gd-granichna-politsiya-intenziven-e-trafikat-na-gkpp-dunav-most-vidin-na-izhod-ima-500-metrova-kolona-ot-tovarni-avtomobili.html", "text": "На българо-румънската граница трафикът е интензивен на ГКПП \"Дунав мост Видин\" на изход, с колона от 500 м за товарни автомобили. Това съобщиха от пресцентъра на ГД \"Гранична полиция\". Трафикът на българските гранични контролно-пропускателни пунктове е към 16:00 часа. На българо-гръцката граница трафикът е интензивен на ГКПП \"Маказа\" за леки автомобили на вход, има колона от 200 м. На българо-турската граница трафикът за леки автомобили също е интензивен на ГКПП \"Капитан Андреево\". На останалите гранични пунктове трафикът е нормален.\r\nФериботът Оряхово - Бекет работи само в светлата част от деня поради ниско ниво на река Дунав.\r\nНа румънска територия, от 12.00 до 20.00 часа движението за товарни автомобили над 7,5 т е ограничено поради високите дневни температури.", "date": "2017.08.05", "title": "ГД \"Гранична полиция\": Интензивен е трафикът на ГКПП \"Дунав мост Видин\" на изход, има 500-метрова колона от товарни автомобили"}
{"url": "http://www.focus-news.net/news/2017/08/05/2422909/the-west-australian-amerikanski-helikopter-mv-22-ospri-se-e-razbil-kray-bregovete-na-avstraliya.html", "text": "Американски военен хеликоптер МВ-22 „Оспри“ се е разбил на бреговете на австралийската провинция Куинсланд. Смята се, че тримата морски пехотинци, които са били на борда на летателния апарат, са загинали, пише   The West Australian.\r\nХеликоптерът е бил в Австралия, за да участва на мащабните австралийско-американски учения „Сабя-Талисман“.  23 от 26-те морски пехотинци на борда на хеликоптера са били спасени\r\nКорпусът на морската пехота на САЩ съобщава, че в момента се провежда „активно издирване и операция по спасяване“ на морските пехотинци, катастрофирали в Източна Австралия. Виктор Турмаков", "date": "2017.08.05", "title": "The West Australian: Американски хеликоптер МВ-22 „Оспри“ се е разбил край бреговете на Австралия"}
{"url": "http://www.focus-news.net/news/2017/08/05/2422910/shumen-voenno-istoricheska-vazstanovka-za-1100-godini-ot-bitkata-pri-reka-aheloy-organizirat-vav-veliki-preslav.html", "text": "Военно-историческа възстановка за 1100 години от битката при река Ахелой организират във Велики Преслав. Това съобщиха организаторите, сред които Археологическият музей, НД „Традиция“ и НЧ „Развитие 1874“. На 12 август от 10.00 часа в местността „Борова гора“ ще бъдат организирани военно-полеви лагери от времето на Римската империя до наши дни, както и Център за работа с деца. От 11.30 часа ще бъде представена военно-историческа възстановка  „Със смъртта на храбрите”. На 13 август от 11.00 часа при местността „Яза” на околовръстния път ще бъде извършено освещаване на българските бойни знамена. В събитията, които са част от II Национален събор на НД „Традиция“ ще участват регионални клубове от цялата страна.", "date": "2017.08.05", "title": "Шумен: Военно-историческа възстановка за 1100 години от битката при река Ахелой организират във Велики Преслав"}
{"url": "http://www.focus-news.net/news/2017/08/05/2422911/interfaks-prezidentat-na-moldova-pomoli-rusiya-da-ne-vavezhda-sanktsii-zaradi-situatsiyata-s-dmitriy-rogozin.html", "text": "Президентът на Молдова Игор Додон се обърна към Москва с искане да не се отговаря със санкции на решението на правителството на Молдова да обяви за персона нон грата вицепремиера на Русия Дмитрий Рогозин, предаде  Интерфакс.\r\n„Помолих от нашите руски партньори да се въздържат от мерки и санкции, които ще засегнат интересите на обикновените граждани и на икономическите субекти“, заяви Додон. „От възможните търговски и миграционни санкции ще страдат не министрите и депутатите от правителството, а обикновените граждани, които не са виновни за нищо“, подчерта президента. \r\nСпоред него решението на правителството на Молдова да обяви Рогозин за персона нон грата цели „подкопаването на усилията на президентите на Молдова и на Русия да върнат стратегическия диалог и партньорството между двете страни“.  Виктор Турмаков", "date": "2017.08.05", "title": "Интерфакс: Президентът на Молдова помоли Русия да не въвежда санкции заради ситуацията с Дмитрий Рогозин"}
{"url": "http://www.focus-news.net/news/2017/08/05/2422912/dobrich-gradat-otnovo-shte-e-domakin-na-festival-za-ekstremni-sportove-muzika-i-izkustvo.html", "text": "Градът отново ще е домакин на фестивал за екстремни спортове, музика и изкуство. Мястото е скейт паркът в Градския парк „Св. Георги“, предаде кореспондентът на Радио „Фокус” – Варна. Традиционният фестивал се завръща по-еволюирал и по-различен от всякога, твърдят неговите организатори. Идеята на фестивала е да събере на едно място и да сприятели хора от всички възрасти. Мисията на това събитие повече от 4 години полага основите на едно позитивно и динамично младо общество. Фестивалът обединява българска народна музика с екстремни спортове, графити майсторство и баскетбол, диджеи и артисти от цяла България и съседните страни. В това издание се очакват гости от Румъния, Македония, Германия, както и от цяла страна. Така се дава поле за изява на младите таланти и те биват насърчавани да творят и живеят пълноценно. Тази година събитието ще зарадва публика и участници с богата музикална програма, концерти на живо, диджеи, работилници, състезания по скейт, кънки, БМХ планинско колоездене и баскетбол, лекции и отворени уроци по скейт, баскетбол, народни танци и бойни изкуства, графити и още много изненади. Четвъртото поредно издание на проекта за субкултура, музика и спорт обещава да разтресе емоциите и вдигне адреналина на всички посетители, обещават организаторите. Събитието тази година е наречено Extreme Connection 4 Evolution. Дните на фестивала са 8, 9 и 10 септември. Скейт паркът в Добрич е един от най-големите и модерни в страната, изграден по проект на Общината. \r\nЖулиета НИКОЛОВА", "date": "2017.08.05", "title": "Добрич: Градът отново ще е домакин на фестивал за екстремни спортове, музика и изкуство"}
{"url": "http://www.focus-news.net/news/2017/08/05/2422913/infooggi-v-neapol-sa-zadarzhani-dvama-balgari-izvarshili-ubiystvo-v-holandiya.html", "text": "Италианската полиция е задържала в петък вечерта двама български граждани, издирвани в Холандия за убийство, грабеж и притежание на наркотици,  предаде местната медия   InfoOggi.\r\nОперацията е изпълнение на европейска заповед за арест, издадена от холандското правителство. Двамата са успели да избягат в Италия, използвайки фалшиви документи.\r\nАрестувани, в момента те са задържани в затвора на град Поджореале  и очакват екстрадиция. Разследването продължава, за да се установи наличието на техни възможни съучастници в Италия. Виктор Турмаков", "date": "2017.08.05", "title": "InfoOggi: В Неапол са задържани двама българи, извършили убийство в Холандия"}
{"url": "http://www.focus-news.net/news/2017/08/05/2422914/blagoevgrad-v-lyava-ili-dyasna-lenta-se-izvarshva-dvizhenieto-po-vtoroklasen-pat-19-gradevo-prohoda-predel-zaradi-kosene-i-izsichane-na-hrasti.html", "text": "По второкласен път – 19 Градево – прохода „Предел“ от км 14+000 до км 21+500, заради косене и изсичане на храсти, движението се извършва в лявата или дясната лента, съгласно поставените пътни знаци до 11 август. Това съобщиха за Радио „Фокус“ – Пирин от Областно пътно управление – Благоевград. В лявата или дясната лента за движение, съгласно поставените пътни знаци се извършва и преминаването по главен път Е-79 между Благоевград и Кресненското ханче от км 356+100 до км 392+500. Причината е, че до 11 август при пътния участък се извършва изсичане на единични дървета. Косене и изсичане на храсти се извършва още по третокласен път – 198 Петрич-отклонението за Долна Крушица. Движението ще се извършва в лявата или дясната лента за движение до 11 август. Стеснен участък, поради дестабилизиран банкет в ляво има по второкласен път – 84 Якоруда-Разлог при км 98+500. Движението е урегулирано с необходимите пътни знаци за срок до 31 август.  Поради разрушена подпорна стена с дължина 15 метра, дясното платно за движение е подкопано, и преминаването се извършва само в лявата лента за движение по третокласен път – 198 Гоце Делчев-Катунци-Петрич при км 38+380, в с. Горно Спанчево. Движението е урегулирано с необходимите пътни знаци до 31 август. Преминаването се извършва в лявата или дясната лента за движение по третокласен път – 1903 Елешница-отклонението за Якоруда-Разлог от км 8+000 до км 11+000, заради косене и изсичане на храсти. Организацията на движението е в сила до 11 август. Едното платно за движение е деформирано, поради активизирало се свлачище и движението се извършва само в едната лента за движение на третокласен път – 1972 с. Блатска-с. Абланица, при км 7+700. Преминаването е урегулирано с пътни знаци до 31 октомври. Към този час трафикът по автомагистрала „Струма“ и главен път Е-79 е интензивен, но няма образували се колони от автомобили. През деня обстановката по пътищата в региона е била спокойна и няма възниквали тежки пътни инциденти.\r\nЛивия НИНОВА", "date": "2017.08.05", "title": "Благоевград: В лява или дясна лента се извършва движението по второкласен път – 19 Градево – прохода „Предел“, заради косене и изсичане на храсти"}
{"url": "http://www.focus-news.net/news/2017/08/05/2422915/kyustendil-do-30-kmchas-e-ogranichena-skorostta-po-patya-sled-rilskiya-manastir.html", "text": "С повишено внимание трябва да се извършва движението по третокласен път – 107 след Рилския манастир от км 31+350 до км 31+450, поради пропадане на част от дясната пътна лента и банкета. Движението се извършва двупосочно само в една лента. Това съобщиха за Радио „Фокус“ – Кюстендил от Областно пътно управление – Кюстендил. Ограничено е движението на товарни автомобили по пътя Смоличано-Пелатиково от км 10+000 до км 14+000, поради пропадане на част от пътното тяло при км 10+650, км 11+720, км 12+830 и км 13+360. Участъкът е сигнализиран с пътни знаци. Временната организация на движението е в сила до 31 август. Ремонтни дейности се извършват по част от второкласната и третокласна пътна мрежа в Кюстендилска област. Тънък изкоп и подравняване на банкети, както и изсичане на храсти и млада гора се извършва по второкласен път – 62 Невестино-Дупница от км 12+000 до км 36+000. Във връзка с извършваните дейности е въведено стесняване на една от лентите за движение до 18 август. По третокласен път-623 Бобов дол-Жедна при км 14+900 има активизирало се свлачище. Движението в участъка се извършва само в едната лента до 31 август. Трафикът по автомагистрала „Струма“ и главен път Е-79 в частта им от областта е нормално натоварен.\r\nЛивия НИНОВА", "date": "2017.08.05", "title": "Кюстендил: До 30 км/час е ограничена скоростта по пътя след Рилския манастир"}
{"url": "http://www.focus-news.net/news/2017/08/05/2422916/voice-of-america-vanshnite-ministri-ot-asean-sa-pritesneni-ot-naprezhenieto-na-koreyskiya-poluostrov.html", "text": "Външните министри от Асоциацията на страните от Югоизточна Азия (АСЕАН) изразиха своите опасения относно засилването на напрежението на Корейския полуостров, предаде  Voice of America.\r\nВ общо свое изявление, издадено след края на срещата им в Манила, десетте страни членки сочат, че скорошните ракетни и ядрени изпитания на Северна Корея застрашават мира, сигурността и стабилността на региона и на света. \r\n„Ние подчертаваме подкрепата си за пълна, проверяема и необратима денуклеаризация на Корейския полуостров по мирен начин“, пише в съвместното изявление. \r\nЮжнокорейският външен министър Кан Кюн-уа заяви, че приветства възможността да се срещне със севернокорейския си колега Ри Хон-йо по време на Регионалния форум на АСЕАН, започващ в понеделник и на който ще присъстват освен регионалните държави и Русия и САЩ. Виктор Турмаков", "date": "2017.08.05", "title": "Voice of America: Външните министри от АСЕАН са притеснени от напрежението на Корейския полуостров"}
{"url": "http://www.focus-news.net/news/2017/08/05/2422918/premierat-boyko-borisov-razporedi-da-se-vklyuchi-helikopter-v-gaseneto-na-pozhara-kray-s-izvorishte.html", "text": "Министър-председателят Бойко Борисов разпореди военен вертолет да се включи в гасенето на пожара, избухнал в иглолистна гора между с. Изворище, Миролюбово и Батово, община Бургас. Това съобщиха от правителствената информационна служба. По първоначални данни огънят е обхванал площ от около 300 дка.\r\nПремиерът проведе разговор с началника на ГД „Пожарна безопасност и защита на населението“ главен комисар Николай Николов, който го информира за създадената организация за овладяване на стихията. На място са целият личен състав на бургаската пожарна и техниката на Югоизточното държавно предприятие. Действията им са затруднени от силната пресечна местност и силния вятър. Няма пострадали, по данни на пожарникарите няма опасност за жителите на близките села.\r\nВертолетът от състава на ВВС ще излети всеки момент, за да се включи в гасенето и да подпомогне действията на огнеборците. Главен комисар Николов пътува към пожара и ще координира от място в действията на екипите.", "date": "2017.08.05", "title": "Премиерът Бойко Борисов разпореди да се включи хеликоптер в гасенето на пожара край с. Изворище"}
{"url": "http://www.focus-news.net/news/2017/08/05/2422919/ministar-neno-dimov-shte-se-sreshtne-s-kmetovete-na-kavarna-balchik-i-shabla.html", "text": "Министърът на околната среда и водите Нено Димов ще се срещне с кметовете на Каварна, Балчик и Шабла, с представители на инициативния комитет „Да спасим Добруджа“ и със засегнатите браншови организации по повод възникналото напрежение за защитена зона „Комплекс Калиакра“. Това съобщиха от пресцентъра на МОСВ.  \r\nЦелта на срещата е да бъде обсъдена ситуацията, възникнала след осъдителното решение срещу България на Съда на Европейския съюз и да се постигне възможно най-правилно решение за всички страни и за държавата.   \r\nСрещата ще се състои от 10.00 часа в неделя (6 август) сградата на община Варна. \r\nСлед нея ще има изявления.", "date": "2017.08.05", "title": "Министър Нено Димов ще се срещне с кметовете на Каварна, Балчик и Шабла"}
{"url": "http://www.focus-news.net/news/2017/08/05/2422920/sport-vlodarchik-fyodorov-i-kopron-se-klasiraha-na-final-v-hvarlyaneto-na-chuk-v-london.html", "text": "Олимпийската шампионка и световна рекордьорка в хвърлянето на чук Анита Влодарчик се класира за финала на  Световното първенство по лека атлетика в Лондон. Полякинята постигна 74.61 метра в квалификацията. \r\nСънародничката ѝ Малвина Копрон отбеляза резултат от 74.97 м. и също се класира. Полша ще има и трета представителка във финала - това е Йоана Фьодоров, която се нареди девета със 71.72 м.  Виктор Турмаков", "date": "2017.08.05", "title": "Спорт:  Влодарчик, Фьодоров и Копрон се класираха на финал в хвърлянето на чук в Лондон"}
{"url": "http://www.focus-news.net/news/2017/08/05/2422921/montana-lokaliziran-e-pozharat-vazniknal-v-rayona-na-s-slavotin.html", "text": "В резултат на предприетите бързи действия, пожарните екипи са локализирали пожара, възникнал днес в района на с. Славотин. Това съобщиха от пресцентъра на МВР.  Сигналът за инцидента бе подаден към 14.30 часа. Поради силния вятър, огънят, тръгнал от стърнища и ниски треви, бе обхванал и част от намиращите се в близост няколко къщи, повечето от които безлюдни. Веднага на място бяха изпратени пожарникари, които успяха в рамките на няколко часа да овладеят ситуацията. След локализирането на огъня, пожарните екипи работят по погасяването само на отделни огнища. От инцидента няма пострадали хора.", "date": "2017.08.05", "title": "Монтана: Локализиран е пожарът, възникнал в района на с. Славотин"}
{"url": "http://www.focus-news.net/news/2017/08/05/2422922/reuters-voynitsi-ot-nato-sa-spreli-opit-za-napadenie-v-afganistan.html", "text": "Румънските войници от мисията на НАТО в Афганистан са ликвидирали афганистански полицай, който се е опитвал да извърши нападение отвътре по време на обучение в южната провинция Кандахар, предаде  Reuters.\r\n„Един от румънските войници е ранен по време на нападението, както и втори афгански полицай, попаднал случайно в престрелката“, пише в официално заявление от щаба на мисията на НАТО „Решителна подкрепа“. „Съветниците е трябвало да проведат обучение на полицията, когато са нападнати от служител на силите на реда на Афганистан“. „Румънските войници са отговорили на огъня и са убили нападателя“, пише още в заявлението.\r\nПрез юни трима американски войници бяха убити, а седем ранени при две отделни нападения седмица едно след друго от служители на афганистанските сили за сигурност.  Виктор Турмаков", "date": "2017.08.05", "title": "Reuters: Войници от НАТО са спрели опит за нападение в Афганистан"}
{"url": "http://www.focus-news.net/news/2017/08/05/2422923/blagoevgrad-spetsialnost-telekomunikatsionni-sistemi-e-otkrita-ot-tazi-godina-v-pgmet-yuriy-gagarin-v-petrich.html", "text": "Специалност Телекомуникационни системи е открита от тази година в ПГМЕТ „Юрий Гагарин“ в Петрич. Това каза за Радио „Фокус“ - Пирин  Невянка Цанева, директор на учебното заведение. Според нея с тази специалност гимназията съумява да отговори на съвременните изисквания – дигитализацията, внедряването на съвременните компютърни технологии и т.н. Тя допълни, че от тази година възобновяват и една от старите специалности, която е била премахната от учебната програма за известен период от време, а именно – Организатор по експлоатация на автомобилния транспорт. Цанева обясни, че това всъщност е един вид логистика на автомобилния транспорт. Тя добави, че до преди 2 години са подготвяли монтьори на компютърна техника, а от 2 години насам подготвят и техници. „Любопитен момент е, че от 2011 година училището стана приемащо училище на закритата тогава Професионална гимназия по лека промишленост „Алберт Антонов Малчик“ и в нашето училище приемахме различна нова специалност Фризьорство. Оборудвахме фризьорски кабинети и към момента успешно всяка година извеждаме по един випуск фризьори“, посочи директорът. Невянка Цанева каза още, че с всички тези специалности се стремят да бъдат максимално актуални и в услуга на обществеността.\r\nНатали СТЕФАНОВА", "date": "2017.08.05", "title": "Благоевград: Специалност Телекомуникационни системи е открита от тази година в ПГМЕТ „Юрий Гагарин“ в Петрич"}
{"url": "http://www.focus-news.net/news/2017/08/05/2422924/irina-sahatchieva-zoopark-sofiya-golyam-e-interesat-kam-demonstratsionnoto-hranene-i-kapane-na-zhivotnite.html", "text": "Голям е интересът към демонстрационното хранене и къпане на животните, защото хората тепърва намират информация за това. Децата се забавляват изключително много, а и на родителите в тази жега не им е скучно. Това каза в интервю за Агенция „Фокус“ Ирина Сахатчиева, експерт връзки с обществеността в Зоопарка в София.\r\nСахатчиева уточни, че така гледачите се учат да бъдат и добри лектори, защото при всяко представяне са включени и интересни факти за животните – обяснения за това как се хранят и как не бива да се хранят, посочване на имената им, даване на информация за това колко дълго живеят в природата, на каква възраст са животните в Зоопарка и доколко това има отношение към отглеждането им на затворено. „На посетителите не се разрешава да им подават храна, защото ние точно искаме да ги отучим от това и им обясняваме защо. Имаме идея при възможност и разрешение от Столична община да се организираме така, че ние да опаковаме определена храна за някои животни, която посетителите да закупуват и да могат да им дават в предварително посочени от нас часове и в присъствието на наши хора. Тези демонстрационни хранения са с цел хората да бъдат образовани, да знаят какво става в Зоопарка и защо става по този начин, да видят нещо „зад завесата“, както е театралната терминология, и че искаме както животните да се забавляват, така и хората, които ги гледат. А и ние изпитваме удоволствие да правим това. Не правим нищо по задължение. Пари не взимаме в момента, така че всичко се прави с цел да можем и от едната, и от другата страна да научим повече и да се уважаваме“ , каза още тя.\r\nСахатчиева посочи, че огромен е интересът и към къпането на слона и носорога. „Въпросът е, че ние не можем да ги къпем непрекъснато през деня, иначе хората биха стояли през цялото време там. Даже вчера имаше една весела забележка на един колега, който каза, че слоницата ще хване гъбички заради непрекъснатото къпане. Но тя пък всеки път много се радва и след като бъде изкъпана тръгва да хвърля пясък върху себе си, което също е един вид къпане за този вид животни. Това е много важно, за да могат да се отърват от паразитите, защото в природата точно това им помага. При молба от групи и при възможност от наша страна организираме и специална лекция с показване и обяснения защо е необходимо слонът да бъде обгрижван по този начин – да има педикюр, да му се правят бани, да си взима душ. И това е много интересно на всички хора, независимо, че вече могат да се образоват от телевизията, интернет и книгите. Но когато на живо видиш нещо и то е на половин метър разстояние от теб, е по-различно“, обясни Сахатчиева.\r\nЦветилена СИМЕОНОВА", "date": "2017.08.05", "title": "Ирина Сахатчиева, Зоопарк – София: Голям е интересът към демонстрационното хранене и къпане на животните"}
{"url": "http://www.focus-news.net/news/2017/08/05/2422925/pregled-na-mezhdunarodnite-novini-do-18-chasa-agentsiya-fokus.html", "text": "Според сключения между правителствата на България и Македония Меморандум за развитие на железопътната линия между Скопие и София, част от Коридор №8, Македония ще изгради и модернизира линията до границата с България до 2025 г., а България се ангажира ЖП линията, която започва от македонско-българската граница до София да бъде приключена до 2027 г.\r\n„Общата дължина, която трябва да се доизгради до границата с България е около 89 км. Изграждането е разделена на три секции и ние като правителство ще се движим в рамките на тези планове, тъй като процедурите за трите отсечки вече са започнали“, заяви македонският министър на транспорта и съобщенията Горан Сугарески.\r\nОтсечката от Куманово до Беляковце е в етап на реализация и изграждането струва 46 милиона евро, предоставени от Европейската банка за възстановяване и развитие.\r\n„ Линията трябваше да бъде готова още миналата година, но поради някои проблеми с проектната документация и нерешените правни отношения, строежът е продължен до 2018 г. За това време ще бъдат преодолени всички възникнали проблеми с цел линията да бъде изградена в рамките на договореностите“ , подчерта министърът, посочвайки тази отсечка.\r\nЗа изграждането на отсечката между Беляковце и Крива Паланка в дължина от 34 км. Сугарески съобщи, че в последния си етап е процедурата за вземане на техническата документация. Процедурата за изпълнител е започната и се очаква до средата на следващата година да се избере строителна фирма, която да изгражда тази част от линията. По план, тази отсечка ще бъде завършена до 2021 г. и ще струва 145 милиона евро. Третата, последна отсечка от Крива Паланка до границата с България, с дължина от 24 км., трябва да бъде започната през 2020 г., а да завърши през 2025 година.\r\nМеморандумът също задължава и България да модернизира и доизгради линията на нейна територия. Българското правителство се ангажира да завърши модернизацията на линията от София до Гюешево до 2026, а до края на 2027 г. да бъде изградена и ЖП линията от Гюешево до границата с Македония.\r\nМинистърът Сугарески на пресконференция днес посочи, че изграждането на ЖП линията към Албания, която е част от Коридор номер 8, не е обхванато от Меморандума.\r\n***. Двама членове на Кюрдската работническа партия (ПКК) са били ликвидирани по време на операция на турските сили за сигурност в югоизточната провинция Шърнак.\r\nВластите уточниха, че членовете на ПКК са планирали нападение срещу база, разположена в региона край границата.\r\nОсвен това са били проведени операции в югоизточната провинция Хаккяри и в източните провинции Ван и Агръ. Самоделно взривно устройство е било намерено в провинция Ван, а около 42 кг експлозиви и запалими материали са били конфискувани в провинция Агръ. \r\n***. Отношенията между Русия и САЩ не могат да бъдат описани като студена война, отбеляза бившият руски посланик във Вашингтон Сергей Кисляк.\r\n„Това все още не е студена война“, заяви дипломатът, започнал работата си в САЩ през 1981 г., отговаряйки на въпрос дали сега ситуацията в отношенията между Москва и Вашингтон е различна.\r\n„Няма идеологично противопоставяне“, подчерта Кисляк, допълвайки, че настоящата ситуация в руско-американските отношения се обяснява с глобалните промени в системата на международните отношения.\r\n***. Върховният представител на ЕС по въпросите на външните работи и политиката на сигурност Федерика Могерини пристигна в Техеран, за да присъства в стъпването на длъжност на президента на Иран Хасан Роухани.\r\nПрисъствието на Могерини на церемонията има голямо значение, след като президентът на САЩ Доналд Тръмп изостри риториката си срещу Иранското ядрено споразумение от 2015 г. Като първи дипломат на ЕС Могерини изигра ключова роля при изработването на споразумението, в което участват Германия, Франция, Великобритания, САЩ, Китай и Русия.\r\nЦеремонията по заклеването се извършва два дни след като върховния лидер на Иран Али Хаменей подкрепи президентството на Роухани за втори четиригодишен мандат. \r\n*** Американски военен хеликоптер МВ-22 „Оспри“ се е разбил на бреговете на австралийската провинция Куинсланд. Смята се, че тримата морски пехотинци, които са били на борда на летателния апарат, са загинали.\r\nХеликоптерът е бил в Австралия, за да участва на мащабните австралийско-американски учения „Сабя-Талисман“. 23 от 26-те морски пехотинци на борда на хеликоптера са били спасени\r\nКорпусът на морската пехота на САЩ съобщава, че в момента се провежда „активно издирване и операция по спасяване“ на морските пехотинци, катастрофирали в Източна Австралия.\r\n***", "date": "2017.08.05", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/08/05/2422926/balgarite-shte-vadyat-po-evtino-i-lesno-vremenen-pasport-v-chuzhbina.html", "text": "Таксата за издаване на временен български паспорт в чужбина ще бъде намалена с една четвърт, а досегът на гражданите с бюрокрацията – облекчен. Това предвижда проект за постановление на Министерския съвет, публикуван за обществено обсъждане, съобщиха от пресцентъра на МВнР.\r\nПромените са по предложение на Екатерина Захариева, заместник министър-председател по правосъдната реформа и министър на външните работи.\r\nДо намалението ще се стигне след премахването на две такси на обща стойност 17 евро. Така от първи януари временните български паспорти, издавани в чужбина ще струват 50 евро вместо досегашните 67 евро.\r\nТова са част от усилията на правителството за облекчаване на административната тежест. Мерките са насочени към улесняване и ускоряване на процедурите за административно обслужване.\r\nВ доклада на вицепремиера Захариева до Министерския съвет е отбелязано, че към днешна дата при приемане и обработване на заявления за издаване на българските лични документи (БЛД) дипломатическите и консулските представителства на Република България в чужбина събират такси за всеки отделен документ, в това число и за получаване на формуляр-заявление за издаване на БЛД, който е в размер на 1 евро.  Сега тази такса, както и компонентата, събирана от името на МВР - 16 евро, отпадат.\r\nДруга мярка на постановлението предвижда и намаляване на таксата за издаване на свидетелство за съдимост при подадено в чужбина заявление. Сега за услугата се заплаща 20 евро по Тарифа № 3 за таксите, които се събират за консулско обслужване в системата на Министерството на външните работи. Предвижда се таксата да бъде намалена на 10 евро. „Към настоящия момент заявленията, които постъпват в дипломатическите и консулските представителства на Република България в чужбина се изпращат по електронен път“, аргументира се Екатерина Захариева. Таксите трябва да съответстват на разходите, а те са намалели чувствително -  в момента само готовите свидетелства за съдимост се връщат в дипломатическите ни и консулски представителства за връчване на гражданите с дипломатическа поща.\r\nОтделно постановлението предвижда да отпадне възможността гражданите да заплащат дължимите такси по Тарифа № 3 с държавни таксови марки.\r\nПрипомняме, че от 19 юли 2017 г. по разпореждане на министър Захариева се предостави допълнителна възможност за заплащане на дължимите такси за заверки и легализации в страната, по Тарифа №3 за таксите, които се събират за консулско обслужване в системата на МВнР по Закона за държавните такси. Заявителите на административни услуги могат да правят заплащането на  дължимите такси освен с марки, и  с дебитни и кредитни карти. Министерството на външните работи продължава да работи в посока оптимизиране на административните услуги за граждани, които институцията предлага, като поетапно предстои инсталирането на ПОС терминали и в дипломатическите и консулски представителства на България в чужбина.\r\nНа последно място постановлението предвижда да отпадне възможността да се събират такси чрез Министерството на външните работи или дипломатическите или консулски представителства на Република България относно съдействие за издирване в чужбина на физическо лице. В доклада на българския вицепремиер се посочва, че тези правомощия и действия са от компетентността на Министерството на вътрешните работи. „Следва да се отчете фактът, че Министерството на външните работи, чрез своите дипломатически и консулски представителства, на практика не осъществява такава дейност“, подчертава в доклада Екатерина Захариева.\r\nПроектът за постановление е достъпен за обществено обсъждане до пети септември.", "date": "2017.08.05", "title": "Българите ще вадят по-евтино и лесно временен паспорт в чужбина"}
{"url": "http://www.focus-news.net/news/2017/08/05/2422927/api-ogranicheno-e-dvizhenieto-po-pat-iii-6009-mirolyubovo-izvorishte-zaradi-vazniknaliya-pozhar.html", "text": "Ограничено е движението по път III-6009 Миролюбово - Изворище, заради възникналия пожар. Това съобщиха от пресцентъра на Агенция \"Пътна инфраструктура\" (АПИ). Шофьорите да се движат с повишено внимание и съобразена скорост по обходен маршрут: Изворище - Банево - Ветрен - път I-6 Карнобат - Бургас и обратно.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.05", "title": "АПИ: Ограничено е движението по път III-6009 Миролюбово - Изворище, заради възникналия пожар"}
{"url": "http://www.focus-news.net/news/2017/08/05/2422928/kanal-5-makedoniya-turski-i-balgarski-helikopteri-gasyat-pozhara-pri-makedonskoto-selo-morane.html", "text": "Пожарът в околността на македонското село Требовле се разпространява към Растеж, активен е и пожарът в региона на Тетово край Жеден и Горна Якупица, предаде македонската медия “Канал 5“.\r\nПожар гори и в околността на Моране, където той бива гасен от един български и един турски хеликоптер. \r\nМинистърът на земеделието на Македония Люпчо Николовски е посетил село Моране днес, но 5 август, по обяд.  Виктор Турмаков", "date": "2017.08.05", "title": "„Канал 5“ (Македония): Турски и български хеликоптери гасят пожара при македонското село Моране"}
{"url": "http://www.focus-news.net/news/2017/08/05/2422929/gd-granichna-politsiya-intenziven-e-trafikat-na-mps-prez-balgarskite-granichni-kontrolno-propuskatelni-punktove.html", "text": "По информация на ГД „Гранична полиция“ трафикът на моторни превозни средства през граничните ни пунктове е интензивен, съобщиха от пресцентъра на МВР. Няма образували се колони от чакащи леки и товарни автомобили. Информацията за трафика по граничните контролно-пропусквателни пунктове е към 18.00 часа. \r\nОстава ограничението за движение на румънска територия на товарни автомобили над 7.5 тона до 20.00 часа днес.", "date": "2017.08.05", "title": "ГД \"Гранична полиция\": Интензивен е трафикът на МПС през българските гранични контролно-пропускателни пунктове"}
{"url": "http://www.focus-news.net/news/2017/08/05/2422930/ria-novosti-hasan-rouhani-predupredi-che-iran-shte-otgovori-na-vsyako-narushenie-na-yadrenoto-sporazumenie.html", "text": "Президентът на Иран Хасан Роухани заяви, че всяко нарушение на ядреното споразумение със страната ще бъде посрещнато със съпротива от страна на Техеран и че Иран никога няма да го наруши първи, предаде РИА Новости.\r\n„Светът трябва да знае, че всяко нарушение на задълженията по този международен договор ще бъде посрещнато от дружния отговор на народа и правителството на Иран“, заяви Роухани, отбелязвайки, че страната няма да наруши първа споразумението, което той определи като едно от постиженията на своето правителство през изминалия му мандат.\r\nТой отбеляза, че Иран няма да наблюдава мълчаливо нарушенията на ядрената сделка от страна на други. Виктор Турмаков", "date": "2017.08.05", "title": "РИА Новости: Хасан Роухани предупреди, че Иран ще отговори на всяко нарушение на ядреното споразумение"}
{"url": "http://www.focus-news.net/news/2017/08/05/2422931/nimh-nay-visokata-temperatura-za-denya-e-izmerena-vav-vidin-i-sandanski-40-gradusa.html", "text": "Най-високата температура за деня е измерена в Видин и Сандански - 40 градуса. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). На повечето места в страната измерената температура е 39 градуса. В София максималната температура е била 35 градуса.", "date": "2017.08.05", "title": "НИМХ: Най-високата температура за деня е измерена във Видин и Сандански - 40 градуса"}
{"url": "http://www.focus-news.net/news/2017/08/05/2422932/ekathimerini-pravitelstvoto-na-gartsiya-odobri-pomosht-za-postradaliya-ot-zemetresenie-ostrov-kos.html", "text": "Правителството на Гърция одобри 300  хил. евро помощ за източния егейски остров Кос, който пострада след земетресение миналия месец. Според властите помощта ще отиде за ликвидиране на щетите върху инфраструктурата, предаде  Ekathimerini.\r\nМВР на Гърция съобщи, че отпуснатата помощ е чак от широкия спектър на усилията на правителството в помощ на жителите на Кос. Междувременно от четвъртък насам е започнал ремонтът на пристанището на острова. \r\nНа 21 юли земетресение с магнитуд 6,6 по скалата на Рихтер предизвика силни щети, уби двама и рани десетки на острова.  Виктор Турмаков", "date": "2017.08.05", "title": "Ekathimerini: Правителството на Гърция одобри помощ за пострадалия от земетресение остров Кос"}
{"url": "http://www.focus-news.net/news/2017/08/05/2422934/smolyan-za-15-ti-pat-magichnoto-rodopsko-selo-gela-sabra-okolo-20-hilyadi-dushi-za-gaydarskoto-nadsvirvane.html", "text": "За 15-ти път магичното родопско село Гела събра около 20 хиляди души за Гайдарското надсвирване и традиционния Илинденски събор на местните родове, който се провежда на поляните около параклиса „Св.Илия” над селото. Това съобщиха от пресцентъра на Община Смолян. Мащабното събитие беше открито днес от зам.-кмета на общината Венера Аръчкова. „Поздравявам изпълнителите и се надявам те да се завръщат всяка година за този празник. Бъдете живи и здрави! Пренасяйте в сърцата си красотата на родопския фолклор, предавайте я на децата си, показвайте я на света. Нека се множат изпълнителите и почитателите на гайдарското изкуство, да израстват млади таланти и всяка година край Гела да създават празник като днешния, за да се дарява с младост традицията на гайдата и да се гарантира нейното безсмъртие”, посочи в словото си Аръчкова. \r\nТя пожелаха успех на участниците и поздрави журито, чийто председател е проф. академик Милчо Василев. Според статута на Гайдарското надсвирване записването на участниците става в деня на конкурса. Те са разпределени в 3 възрастови групи: 1-ва до 14 год.; 2-ра от 15 до 18 години  и 3-та над 19 г. След като приключат с изпълненията съответната група се извършва и награждаването. Зам.-кметът Аръчкова награди  победителите от първа група. Журито оценява участниците по 10-то бална система по следните критерии: стил, чисто интониране, постановка, костюм, сценичност, орнаментика, технически умения. Награди се присъждат на всички групи, включително и парични, както и поощрителни за всяка възрастова група. Всеки гайдар получава грамота за участие в надсвирването.  \r\nЗам.-областният управител Владимир Гърбелов също поднесе поздравителен адрес към организаторите на събитието и участниците.\r\nОрганизатори на Гайдарския конкурс - с. Гела 2017 са Община Смолян, Кметство Широка лъка и спонсори. Те бяха поздравени за добрата организация по време на Гайдарското надсвирване. \r\nСтаналият традиционен вече събор привлича всяка година хиляди туристи, дошли да се насладят на изпълненията на гайдарите и от прекрасните гледки на Родопа планина. Кръшни хора, песни и гайдарски мелодии ще огласят Родопите цели два дни по време на събора.", "date": "2017.08.05", "title": "Смолян: За 15-ти път магичното родопско село Гела събра около 20 хиляди души за Гайдарското надсвирване"}
{"url": "http://www.focus-news.net/news/2017/08/05/2422935/tass-pri-vazdushen-udar-v-iztochnata-chast-na-afganistan-sa-likvidirani-nay-malko-50-talibani.html", "text": "Най-малко 50 талибани са загинали при въздушен удар на западната коалиция в провинцията Хост в източната част на Афганистан, предаде ТАСС.\r\n„Операцията бе проведена в района Муха Хил в петък вечерта“, заяви местният чиновник Гулаб Мангала . „Въздушният удар бе нанесен от силите на западната коалиция, оглавявана от САЩ. „При удара бе унищожено убежище на терористите, оръжие и боеприпаси“, добави той. \r\nОт министерството на отбраната на Афганистан посочиха, че броят на ликвидираните талибани е 50.  Виктор Турмаков", "date": "2017.08.05", "title": "ТАСС: При въздушен удар в източната част на Афганистан са ликвидирани най-малко 50 талибани"}
{"url": "http://www.focus-news.net/news/2017/08/05/2422936/plovdiv-obshtina-karlovo-shte-prisazhda-nagrada-za-opazvane-chistotata-na-balgarskiya-ezik-na-imeto-na-d-r-ivan-bogorov.html", "text": "Община Карлово ще присъжда награда за опазване чистотата на българския език на името на д-р Иван Богоров. Това съобщи за Радио „Фокус” – Пловдив зам.-кметът Антон Минев. Той уточни, че статутът за наградата е бил приет преди повече от 10 години от Общинския съвет, но чак сега се пристъпва към реализирането му. „През март тази година Общината е подписала споразумение със Съюза на българските писатели за учредяването на наградата като израз на почитта към  българския книжовник, писател и преводач д-р Иван Богоров, който е родом от Карлово. С нея ще се удостояват български и чуждестранни автори за произведения на български език с ярък принос в националната литература, написани с обич към книжовния език, завещан ни от д-р Иван Богоров. Наградата ще се присъжда за цялостен принос или за отделни творби в няколко направления, сред които литературни произведения, литературна критика, публицистика и научни изследвания.\r\nРешено е наградата да се връчва на 1 ноември - Деня на народните будители. Денят е и рожден ден на д-р Иван Богоров”, каза Минев. Общината вече е разгласила с обяви, че номинации ще се приемат до 15 септември. „В статута за наградата се предвижда номинациите да се внасят до края на месец май, но тази година закъсняхме”, каза Минев. Носителите на наградата ще получават статуетка, грамота и парична награда от 1000 лева. Статуетката ще се изработи от Иван Томанов.\r\nЦветана ТОНЧЕВА", "date": "2017.08.05", "title": "Пловдив: Община Карлово ще присъжда награда за опазване чистотата на българския език на името на д-р Иван Богоров"}
{"url": "http://www.focus-news.net/news/2017/08/05/2422937/ekipazh-ot-sastava-na-vvs-shte-okazhe-pomosht-v-gaseneto-na-pozhara-kray-selo-izvorishte.html", "text": "Един екипаж от състава на авиобаза Крумово излетя в 17:27 часа с вертолет Ми-17, за да се включи в гасенето на възникнал пожар в иглолистна гора между селата Изворище, Миролюбово и Батово, община Бургас. Това съобщиха от пресцентъра на Министерството на отбраната.\t\r\nВоеннослужещите от състава на Военновъздушните сили ще окажат помощ на екипите на ГД „Пожарна безопасност и защита на населението“ в усилията за овладяването на горския пожар.", "date": "2017.08.05", "title": "Екипаж от състава на ВВС ще окаже помощ в гасенето на пожара край село Изворище"}
{"url": "http://www.focus-news.net/news/2017/08/05/2422938/minneapolis-star-tribune-v-islyamski-tsentar-na-shtata-minesota-e-izbuhnal-vzriv-nyama-postradali.html", "text": "Полицията разследва взрив, случил се рано сутрин в ислямския център „Дар ал Фарук“ в град Блумингтън в американския северен щат Минесота, пише местният вестник   Minneapolis Star Tribune.\r\nВзривът се е случил в 5 часа местно време. Няма пострадали. Жителите на улицата съобщават, че са се събудили от силен пукот и от звънтеж на прозорци. Към разследването на местната полиция се е присъединило и ФБР. \r\nМохамед Омар, изпълнителен директор на центъра, заяви, че взривът се е случил в кабинета на имама, по време на първата за деня молитва. Посетител на центъра съобщава как след взрива от място потегля камионетка.  Омар заяви, че центърът често е бил обект на заплахи.   Виктор Турмаков", "date": "2017.08.05", "title": "Minneapolis Star Tribune: В ислямски център на щата Минесота е избухнал взрив – няма пострадали"}
{"url": "http://www.focus-news.net/news/2017/08/05/2422939/pazardzhik-123-proverki-v-110-obekta-sa-izvarshili-prez-yuli-ekspertite-ot-ekoinspektsiyata.html", "text": "През месец юли експертите и специалистите на РИОСВ-Пазарджик са извършили 123 проверки в 110 обекта, от които 60 са планови и 63 извънредни. Това съобщиха от инспекцията. В рамките на осъществения контрол са дадени 33 предписания за отстраняване на констатирани несъответствия и предприемане на мерки. За периода са предприети действия по 17 сигнала и по 3 жалби. За констатирани административни нарушения са съставени общо 7 акта за установяване на административно нарушение. Издадени са три наказателни постановления, с които са наложени две глоби по 300 лв. и една имуществена санкция в размер на 2 000 лв. През месеца с наказателно постановление е наложено наказание „имуществена санкция” в размер на 2 000 лв. На дружество за неизпълнено предписание. С две наказателни постановления са наложени наказания „глоба” по 300 лв. на физически лица, за съхранение на отпадъци от излезли от употреба моторни превозни средства и други без документи за произход, които не са предадени на площадка за съхранение или в център за разкомплектоване.", "date": "2017.08.05", "title": "Пазарджик: 123 проверки в 110 обекта са извършили през юли експертите от Екоинспекцията"}
{"url": "http://www.focus-news.net/news/2017/08/05/2422940/afp-novoto-sabranie-na-venetsuela-obvini-glavniya-prokuror-na-stranata.html", "text": "Новото, силно оспорвано, събрание на Венецуела уволни главния прокурор на страната Луиза Ортега. Предполага се, че това ще предизвика силна международна критика, предаде  AFP.\r\nСъбранието, чието първо действие е уволнението на Ортега, също така планира да действа като върховен съд на Венецуела в следващите две години.  Виктор Турмаков", "date": "2017.08.05", "title": "AFP: Новото събрание на Венецуела обвини главния прокурор на страната"}
{"url": "http://www.focus-news.net/news/2017/08/05/2422941/nikolay-marangozov-sdruzhenie-balgarski-ultramaratoni-ultramaratonite-pridobivat-vse-po-golyama-populyarnost-pochti-nyama-darzhava-v-koyato-da-ne-se-organizirat.html", "text": "Ултрамаратоните придобиват все по-голяма популярност и почти няма държава, в която да не се организират. Това каза за Радио „Фокус“ – Пловдив Николай Марангозов, директор на състезанието „Персенк Ултра“ и председател на Сдружение „Български ултрамаратони“. По думите му състезанията по планинско бягане набират популярност дори и в най-малките държави. „Вече има ултрамаратони, които генерират по 4000 участници. Примери за това са състезанията в Швейцария и Франция. Всичко е свързано с логистиката на самата държава“, коментира Марангозов. По думите му, в България състезание от подобен мащаб е „Персенк Ултра“, което се провежда вече пета година. „Ние бяхме първите, които направихме състезание от този мащаб в България. Има едно по-старо състезание, което е за обиколката на Витоша в София, но то или другите по-нови състезания не могат да се сравняват по трудност с ултрамаратона „Персенк Ултра“, посочи Николай Марангозов. По думите през годините най-мащабния ултрамаратон в България се обогатява и става по-екстремен и атрактивен. „Персенк Ултра“ е среден вариант на атрактивност и трудност. Ако го направим по-трудно, самите състезатели няма да са подготвени за подобна сложност на трасето. Дължината пак ще е същата, но ако положителната денивелация от 7400 на 11 000, те не могат да се справят за момента. Един бегач се изгражда за голям период от време. Затова държим средно ниво на трудност, за да има повече участници. Всяка година се отчита ръст в броя на бегачи и доброволци“, обясни председателят на Сдружение „Български ултрамаратони“. Николай Марангозов подчерта, че за да участват, бегачите трябва да отговарят на определени условия, касаещи подготовка и умения за оцеляване в планината, също специална екипировка. „На най-дългата дистанция от 160 км при ултрамаратона „Персенк Ултра“ има изисквания бегачите да са минали предварително поне две състезания от този вид, за да бъдат допуснати за участие“, добави той.\r\nТони МИХАЙЛОВ", "date": "2017.08.05", "title": "Николай Марангозов, Сдружение „Български ултрамаратони“: Ултрамаратоните придобиват все по-голяма популярност, почти няма държава, в която да не се организират"}
{"url": "http://www.focus-news.net/news/2017/08/05/2422942/sport-fabris-lapier-se-klasira-na-finala-po-dalag-skok-v-london.html", "text": "Австралийският атлет – дълъг скок  Фабрис Лапиер се класира на финала на  Световното първенство по лека атлетика в Лондон.  Той постигна 7,91 метра при втория  си опит. \r\nСлед като отбеляза резултат от първия си опит от 7,67 метра, сребърният медалист от Световното първенство в Пекин 2015 г. успя да се класира, след като победи Тайрън Смит от Бермудските острови и сънародника си Хенри Фрейн с 1,9 см.   Виктор Турмаков", "date": "2017.08.05", "title": "Спорт: Фабрис Лапиер се класира на финала по дълъг скок в Лондон"}
{"url": "http://www.focus-news.net/news/2017/08/05/2422943/sofiya-tir-se-e-obarnal-na-okolovrastnoto-v-grada-i-e-skasal-mantinelata-predi-zhk-lyulin-do-kv-filipovtsi.html", "text": "ТИР се е обърнал на Околовръстното в града и е скъсал мантинелата преди ж.к. „Люлин“ до кв. „Филиповци“, предаде репортер на Агенция „Фокус“. Движението е изключително натоварено и затруднено в района. В двете ленти за движение в посока Перник трафикът не се осъществява. На място има екип на полицията. По пътното платно има части от тежкотоварния автомобил и от мантинелите. От ТИР-а тече нафта.\r\n„Фокус“ призовава всички, преминаващи в посока Перник да използват локалното платно за движение, да шофират внимателно и да запазят търпение.\r\nОт пресцентъра на МВР уточниха, че при инцидента няма пострадали.", "date": "2017.08.05", "title": "София: ТИР се е обърнал на Околовръстното в града и е скъсал мантинелата преди ж.к. „Люлин“ до кв. „Филиповци“"}
{"url": "http://www.focus-news.net/news/2017/08/05/2422944/mazh-okazal-saprotiva-na-uniformen-na-metrostantsiya-e-bil-zadarzhan-v-aresta-na-stolichno-rayonno-politseysko-upravlenie.html", "text": "Мъж, оказал съпротива на униформен на метростанция, е бил задържан в ареста на столично районно полицейско управление. Това съобщиха от пресцентъра на МВР. Днес към 17.30 часа служителка на касата на метростанция „В.Левски“ подала сигнал, че мъж във видимо нетрезво състояние поискал да си закупи билет. На място веднага пристигнал униформен полицай, който му направил предупреждение и го отпратил извън зоната на метростанцията. Минути по-късно непознатият се върнал, купил си билет от автомат и направил втори опит да премине през бариерата, в следствие на което служителят на реда го е спрял отново. Мъжът опитал да осуети предприетата полицейска проверка, не носел документи за самоличност, оказал и съпротива и бил задържан. Изяснена е и самоличността му – 41-годишен, регистриран за управление на моторно превозно средство след употреба на алкохол. Материалите по случая ще бъдат докладвани на прокуратурата.", "date": "2017.08.05", "title": "Мъж, оказал съпротива на униформен на метростанция, е бил задържан в ареста на столично районно полицейско управление"}
{"url": "http://www.focus-news.net/news/2017/08/05/2422945/ria-novosti-prezidentat-na-ruanda-e-preizbran-za-nov-mandat.html", "text": "Президентът на Руанда Пол Кагаме, заемащ длъжността от 2000 г. отново спечели на президентските избори в страната, получавайки повече от 98% от гласовете, предаде РИА Новости.\r\n„Пол Кагаме спечели с 98,63% от гласовете“, заяви представителя на ЦИК на страната Калиса Мбанга. При предишните избори през 2010 г. той отново победи, събрал 93% от гласовете.\r\nНа тези избори конкуренти на президента бяха Франк Хабинеза, представител на „Демократическата зелена партия“ – единствената  разрешена в страната опозиционна партия, а също така и независимият кандидат Филип Мпаймана.  Виктор Турмаков", "date": "2017.08.05", "title": "РИА Новости: Президентът на Руанда е преизбран за нов мандат"}
{"url": "http://www.focus-news.net/news/2017/08/05/2422946/predstoyashti-sabitiya-v-stranata-za-6-avgust-agentsiya-fokus.html", "text": "***\r\nОт 10.00 часа в сградата на община Варна, министърът на околната среда и водите Нено Димов ще се срещне с кметовете на Каварна, Балчик и Шабла, с представители на инициативния комитет „Да спасим Добруджа“ и със засегнатите браншови организации по повод възникналото напрежение за защитена зона „Комплекс Калиакра“.\r\n***\r\nОт 09.30 часа в храм „Преображение Господне“, кв. „Лозенец\", Негово светейшество Българският патриарх и Софийски митрополит Неофит ще оглави празничната света Литургия за Преображение Господне.\r\n***\r\nОт 18.30 до 19.30 часа в кв. „Княжево“ на Александровски мост ще се протест на жители от кв. „Княжево“ и с. Владя. \r\n***\r\nОт 19.00 часа в Южен парк – 3-та част, вход от ул. „Нишава“, ще се състои концерт на оркестър „Прима виста“. \r\n***                                     \r\nОт 19.00 часа от паметника на Цар Иван Асен II ще потегли протестно шествие на жителите на Асеновград. Те ще изразят недоволството си от мерките, предприети срещу незаконно пребиваващите в града цигани. \r\n***\r\nОт 20.30 часа в експо център „Флора“ в Морската градина ще се състои концерт - спектакъл по музика на Астор Пиацола.\r\n***\r\nОт 10.00 часа на нос Галата ще бъде даден стартът на маратона „Галата - Варна”.\r\n***\r\nОт 10.00 часа на сцената в крепостта „Баба Вида“ ще бъде представен спектакълът „Шегобишко в острова на чудесата“ \r\nОт 21.00 часа на сцената на шлепа – река Дунав ще бъде представен спектакълът „Мантията“. \r\n***\r\nОт 20.00 часа на скейтпарк-сцена в Градски парк „Св. Георги“ продължава поредицата „Добрич Джази“. \r\n***\r\nОт 09.00 часа в храм „Св. Вмчк Георги\" Негово преосвещенство Константийският епископ Яков ще оглави архиерейска света Литургия на Преображение Господне.\r\n*** \r\nОт 09.00 часа в храм „Св. Преображение Господне” в кв. „Тракия“ Негово високопреосвещенство Пловдивския митрополит Николай ще възглави  Архиерейска света Литургия по повод празника Преображение Господне.\r\n***\r\nВ 11.00 часа в местността „Хайдушки поляни“ пред паметника на преображенци и пред гробовете на Пейо и Кольо Шишманови ще бъдат поднесени венци и цветя, по повод 114 години от Илинденско-Преображенското въстание.\r\n*** \r\nОт 10.00 часа в с. Ягодина ще бъде даден финалният старт  на състезанието по ориентиране – средна дистанция по ориентиране за купа „Родопея“. От 13.00 часа ще се състои церемония по награждаването на победителите.\r\n***\r\nОт 20.00 часа в парк „Пети октомври“ ще се състои музикално-театралният фестивал „Под звездите“.", "date": "2017.08.05", "title": "Предстоящи събития в страната за 6 август (Агенция „Фокус”)"}
{"url": "http://www.focus-news.net/news/2017/08/05/2422947/reuters-merkosur-preustanovi-venetsuela-prizova-kam-nezabaven-prehod.html", "text": "Южноамериканския  търговски съюз „Меркосур“ преустанови членството на Венецуела, добавяйки още международен натиск срещу президента на страната Николас Мадуро да разпусне наскоро създаденото Учредително събрание и да възстанови демокрацията, предаде  Reuters.\r\nВъншните министри на Аржентина, Парагвай, Уругвай и Бразилия обявиха решението в Сао Пауло и призоваха Мадуро да освободи всички затворници и да започне политически преход.\r\n„Стига със смъртта, стига потисничество. Не е възможно така да се изтезава народа“, заяви бразилският външен министър Алоисио Ферейра.  Виктор Турмаков", "date": "2017.08.05", "title": "Reuters: „Меркосур“ преустанови Венецуела, призова към незабавен преход"}
{"url": "http://www.focus-news.net/news/2017/08/05/2422948/sofiya-vremenno-dvizhenieto-se-osashtestvyava-samo-v-avariynite-lenti-v-dvete-posoki-v-nachaloto-na-am-lyulin-v-rayona-na-kv-lyulin-v-sofiya-poradi-avariral-tezhkotovaren-avtomobil.html", "text": "Временно движението се осъществява само в аварийните ленти в двете посоки в началото на АМ \"Люлин\" в района на кв. \"Люлин\" в София поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание, спазвайки указанията на служителите на \"Пътна полиция\".", "date": "2017.08.05", "title": "София: Временно движението се осъществява само в аварийните ленти в двете посоки в началото на АМ \"Люлин\" в района на кв. \"Люлин\" в София поради аварирал тежкотоварен автомобил"}
{"url": "http://www.focus-news.net/news/2017/08/05/2422949/sofiya-zaradi-zatrudneno-dvizhenie-na-okolovrasten-pat-sled-razklona-za-filipovtsi-vremenno-ne-se-izpalnyavat-kursovete-na-gradskiya-transport-v-rayona.html", "text": "Затруднено е движението на Околовръстен път след разклона за „Филиповци“ в посока Кулата. Поради тази причина временно ме се движат и превозните средства на градския транспорт в района. Това съобщиха от пресцентъра на Столична община.", "date": "2017.08.05", "title": "София: Заради затруднено движение на Околовръстен път след разклона за „Филиповци“ временно не се изпълняват курсовете на градския транспорт в района"}
{"url": "http://www.focus-news.net/news/2017/08/05/2422950/predstoyashti-mezhdunarodni-sabitiya-za-6-avgust-agentsiya-fokus.html", "text": "Развитие на положението след като белгийските власти позволиха на заразени яйца да достигнат до пазара.\r\n***  Ще бъдат обявени резултатите от референдума в Мавритания за премахване на сената на страната.\r\n*** Ще бъдат обявени официалните резултати от президентските избори в Руанда.\r\n*** Подкрепяните от САЩ Сирийски демократически сили продължават с настъплението си срещу \"Ислямска държава\" в град Ракка. \r\n***", "date": "2017.08.05", "title": "Предстоящи международни събития за 6 август (Агенция „Фокус“)"}
{"url": "http://www.focus-news.net/news/2017/08/05/2422951/nimh-utre-shte-e-slanchevo-sled-obyad-goreshto-s-maksimalni-temperaturi-mezhdu-36-i-41.html", "text": "През нощта времето ще e ясно и тихо. Утре ще е слънчево, след обяд - горещо. Ще духа слаб вятър от изток-североизток. Максималните температури ще бъдат между 36° и 41°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nАтмосферното налягане ще се задържи близко до средното за август. \r\nНад Черноморието ще е слънчево, след обяд ще духа бриз. Максимални температури на въздуха: 32°-35°. Температурата на морската вода е 26-27°. Вълнението на морето ще бъде около 2 бала. Над планините ще е слънчево, след обяд ще има временни увеличения на облачността, но ще е без валежи. Ще духа слаб до умерен североизточен вятър. Максимална температура на височина 1200 метра около 28°, на 2000 метра - около 20°.\r\nПрез първата половина от следващата седмица над по-голямата част от страната времето ще се задържи слънчево и горещо; максималните температури на места в низините в сряда отново ще достигнат 39°-40°. В понеделник и вторник от север температурите слабо ще се понижат. Главно над северните и планинските райони ще се развива купеста облачност и на отделни места там, с по-голяма вероятност през втория ден, ще има краткотрайни превалявания с гръмотевици. Вятърът ще е слаб, по морския бряг до умерен от североизток.", "date": "2017.08.05", "title": "НИМХ: Утре ще е слънчево, след обяд - горещо с максимални температури между 36° и 41°"}
{"url": "http://www.focus-news.net/news/2017/08/05/2422952/kyustendil-chitalishtata-v-grada-rabotyat-za-utvarzhdavaneto-im-kato-kulturno-prosvetni-sredishta.html", "text": "Читалищата в Кюстендил работят за утвърждаването им като културно-просветни средища. Това каза пред Радио „Фокус” – Кюстендил Слава Соколова, експерт „Читалищна дейност” към Община Кюстендил. По думите й на територията на Кюстендил и малките населени места има регистрирани общо 45 читалища. Ежегодно се отделят средства и се изготвя програма за развитието на читалищната дейност, с помощта на които самите читалища да развиват активни културни, информационни, социални и граждански функции. „Работи се по укрепване на читалищната дейност в сътрудничество и партньорство с Общината, с културните и образователните институции, с представители на бизнеса и на неправителствените организации за реализиране на съвместни програми и проекти” каза Слава Соколова. По думите й читалищата са и най-активните участници в традиционните градски празници.\r\nВенцеслав ИЛЧЕВ", "date": "2017.08.05", "title": "Кюстендил: Читалищата в града работят за утвърждаването им като културно-просветни средища"}
{"url": "http://www.focus-news.net/news/2017/08/05/2422953/ria-novosti-pri-vazdushen-udar-v-rakka-sa-zaginali-43-tsivilni.html", "text": "Самолетите на международната коалиция, водена от САЩ, са нанесли няколко въздушни удари по жилищните квартали на окупирания от „Ислямска държава“ сирийски град Ракка, убивайки 43 цивилни, предаде РИА Новости.\r\nСпоред правителствените медии на Сирия са разрушени жилищни сгради в районите на града „Джамее Имам Ан Нури“, „Ас Сукне“ и „Ал Баду“.  Виктор Турмаков", "date": "2017.08.05", "title": "РИА Новости: При въздушен удар в Ракка са загинали 43 цивилни"}
{"url": "http://www.focus-news.net/news/2017/08/05/2422954/plovdiv-pechat-na-duka-grigoriy-kurkoa-ot-1094-godina-e-sred-golemite-otkritiya-na-arheolozite-pri-krepostta-voden-v-asenovgrad-prez-godinite.html", "text": "Печат на дука на Пловдив Григорий Куркоа от 1094 година е едно от големите открития на археолозите при крепостта „Воден“ в Асеновград през годините. Това каза за Радио „Фокус“ – Пловдив Росица Морева, археолог и научен консултант на тазгодишните разкопки на обекта. По думите й вероятно Куркоа е писал писмо до Григорий Бакуриани, като намереният печат говори действително, че археолозите са попаднали на резиденция на видния византийски пълководец. „В края на 10-ти и началото на 11-ти век крепостта се изгражда отново.  Затова тя се среща в писмените извори от 11-ти век като резиденция на Григорий Бакуриани. На терен намерихме останки от средновековни жилища с много ями за съхраняване на жито. Установихме, че в този си вид крепостта „Воден“ е съществувала до средата на 13-ти век. Последните ни проучвания са на изток от крепостната стена, като там попаднахме на голям средновековен некропол от средата на 13-ти век. Това води до извода, че средновековната крепост е съществувала точно до средата на века, след което тук е ситуиран въпросния некропол“, обясни археологът Росица Морева.\r\nТя разясни, че крепостта „Воден“ е разположена на около 3 км по въздушна линия северозападно от Асеновград, над квартал „Горни Воден“, по пътя за манастир „Св. св. Кирик и Юлита“. „Разположена е на планинско плато с почти ответни склонове към юг и по-полегати склонове на запад и на север“, добави Росица Морева.\r\nТони МИХАЙЛОВ", "date": "2017.08.05", "title": "Пловдив: Печат на дука Григорий Куркоа от 1094 година е сред големите открития на археолозите при крепостта „Воден“ в Асеновград през годините"}
{"url": "http://www.focus-news.net/news/2017/08/05/2422971/burgas-ovladyan-e-pozharat-kray-selo-izvorishte-pozharnikari-ostavat-na-myasto-prez-tsyalata-nosht.html", "text": "Овладян е пожарът край село Изворище, пожарникари остават на място през цялата нощ. Това съобщи за Агенция „Фокус“ областният управител на Бургас Вълчо Чолаков. На място е и началникът на Главна дирекция \"Пожарна безопасност и защита на населението“ главен комисар Николай Николов. По думите на областния управител хеликоптерът, който се включи в гасенето по заповед на премиера Бойко Борисов, си е тръгнал.\r\nРегионалната инспекция по околната среда и водите (РИОСВ) – Бургас е измерила параметрите на въздуха по отношение замърсяване в района на инцидента. Чолаков уточни, че окончателни резултати все още не са излезли, но по първи данни на директора на РИОСВ-Бургас - инж. Тонка Атанасова, става ясно, че първоначалните проби са отрицателни и няма опасност за здравето на хората.\r\nЗаради дима пътят между селата Изворище и Миролюбово остава затворен.  \r\nЧолаков уточни още, че на 6 август сутринта ще бъдат пуснати два багера, които да отсекат терен, така че да се възпрепятства евентуално бъдещо разпространение на пожара. \r\nПричините за огъня все още не са установени, но предвид труднодостъпните центрове на пожара вероятността да има човешка намеса не е голяма. \r\nЦветилена СИМЕОНОВА", "date": "2017.08.05", "title": "Бургас: Овладян е пожарът край село Изворище, пожарникари остават на място през цялата нощ"}
{"url": "http://www.focus-news.net/news/2017/08/05/2422972/dimitar-popov-bdzp-gotse-delchev-migratsiyata-na-ptitsite-se-sluchva-poetapno.html", "text": "Миграцията на птиците се случва поетапно, тъй като различните видове птици тръгват по различно време. Това каза за Радио „Фокус“ Пирин Димитър Попов, председател на Българско дружество за защита на птиците-Гоце Делчев. „Около 15-20 август започва миграцията на белия щъркел заедно с грабливите птици, но аз вече имам наблюдения от района на Гоце Делчев, че има частична миграция, макар че все още не можем да говорим за масова такава. Наблюдавах първите осояди, които се отправят в посока юг, за да прекарат неблагоприятните климатични условия“, посочи той. Попов уточни, че краят на миграцията е през октомври, като до средата на месеца, тя е напълно приключила. По думите му последни към топлите страни тръгват някои видове птици, които все още не са проучени достатъчно добре, както и лястовиците и не толкова популярният черен щъркел. Той отбеляза, че в повечето случаи те напускат България към края на септември.\r\nНатали СТЕФАНОВА", "date": "2017.08.05", "title": "Димитър Попов, БДЗП-Гоце Делчев: Миграцията на птиците се случва поетапно"}
{"url": "http://www.focus-news.net/news/2017/08/05/2422973/tass-varhovniyat-sad-na-venetsuela-uvolni-glavniya-prokuror.html", "text": "Главният прокурор на Венецуела Луиса Ортега Диас, бе уволнена от поста си, предава ТАСС. Това решение на Върховния съд бе обявено на първото заседание на Конституционното събрание. В съответствие със законодателството, решението за назначаване или уволнение на магистрати, се взема от Националното събрание.\r\nИзпълняващ длъжността главен прокурор на страната стана комисарят за човешките права Тарек Вилям Сааб.\r\nНа първото заседание на Конституционното събрание, бе обявено, че властите искат да проведат мащабни промени в Главната прокуратура.\r\n„Предлагам да се обяви режим на извънредна ситуация, за да се пристъпи към преустройство на Генералната прокуратура, от първия до последния служител“, заяви заместник-председателят на Единната социалистическа партия, Диосдадо Кабело.\r\nПо-рано днес, сградата на Главната прокуратура в Каракас, бе блокирана от войници на Националната гвардия.\r\nМеждународната общност изрази възмущението си от уволнението на главния прокурор.\r\nАгенция \"Фокус\" припомня, че прокурор Луиса Ортега Диас бе сред длъжностните лица, които най-много критикуват правителството на Венецуела. Тя заяви, че изборите за Конституционно събрание, са нелегитимни.\r\nПревод и редакция: Симеон Миланов", "date": "2017.08.05", "title": "ТАСС: Върховният съд на Венецуела уволни главния прокурор"}
{"url": "http://www.focus-news.net/news/2017/08/05/2422974/razgrad-otstraneni-sa-buynata-rastitelnost-i-hrasti-zatrudnyavashti-vidimostta-i-pridvizhvaneto-okolo-sgradata-na-rayonnoto-upravlenie-na-politsiyata.html", "text": "Буйната растителност и храсти, които затрудняваха видимостта и придвижването около сградата на Районно управление - Разград, са отстранени, съобщиха от пресцентъра на ОДМВР-Разград. Дейностите по почистването и облагородяването на района бяха извършени по молба на директора на ОДМВР-Разград старши комисар Ивайло Йовчев. Със съдействието на кмета на община Разград д-р Валентин Василев, в петък служители на ОП \"Паркстрой\" окастриха и окосиха тревните площи по подстъпите около сградата, в която се помещават Районното управление и сектор \"Пътна полиция\". Теренът бе обработен с моторни триони, моторни коси и бобкат. Общо 7 души от общинското предприятие почистиха мястото за ден. В следващите дни дейностите по облагородяването и извозването на тревната маса ще продължат, за да стане районът удобен за ползване от полицейските служители и гражданите, които посещават институцията.", "date": "2017.08.05", "title": "Разград: Отстранени са буйната растителност и храсти, затрудняващи видимостта и придвижването около сградата на Районното управление на полицията"}
{"url": "http://www.focus-news.net/news/2017/08/05/2422975/vvs-v-prodalzhenie-na-chas-i-polovina-ekipazhat-na-vertolet-mi-17-letya-nad-ognenata-stihiya-mezhdu-selata-izvorishte-mirolyubovo-i-batovo.html", "text": "В продължение на 1 час и 30 минути екипажът на вертолет Ми 17 летя над огнената стихия между селата Изворище, Миролюбово и Батово, община Бургас, като направи 17 захода и хвърли над 42 тона вода. Това съобщиха от пресцентъра на Военновъздушните сили.\r\nСлед изпълнението на задачата при изключително трудни метеорологични условия - гръмотевична буря, кацна за зареждане на летище Безмер. За днес задачата е изпълнена. Вертолетът вече лети към авиобаза Крумово. А военнослужещите - те са готови да изпълнят следващата задача, която им бъде възложена.\r\nСъставът на екипажа е следния командир - майор Йордан Йорданов, втори пилот - капитан Павел Клинчев, бордни техници - майор Ангел Нонин и капитан Георги Тодоров, оръжейници - капитан Димитър Пампоров, старшина Димитър Димитров, младши сержант Костадин Джунев.\r\nПредставител на ГД „Пожарна безопасност и защита на населението“- МВР е главен комисар Николай Николаев.", "date": "2017.08.05", "title": "ВВС: В продължение на час и половина екипажът на вертолет Ми 17 летя над огнената стихия между селата Изворище, Миролюбово и Батово"}
{"url": "http://www.focus-news.net/news/2017/08/05/2422976/reuters-sedem-zaginali-i-15-raneni-sled-intsident-s-avtobus-v-el-salvador.html", "text": "Поне седем души загинаха, а още 15 са ранени в Ел Салвадор, след като шофьорът на автобус изгуби контрол над машината, която падна от скала, предава Reuters.\r\nАвтобусът, който е пътувал от столицата за крайбрежието, е паднал от 30 метра височина, близо до градчето Олокуилта.\r\nШофьорът на автобуса, който е карал бързо, се е опитал да избегне сблъсък на пътя, но вместо това, превозното средство е изхвърчало от ръба на пътя, заяви Едуардо Гевара от службите за извънредни случаи. Симеон Миланов", "date": "2017.08.05", "title": "Reuters: Седем загинали и 15 ранени след инцидент с автобус в Ел Салвадор"}
{"url": "http://www.focus-news.net/news/2017/08/05/2422977/iran-front-page-bivshiyat-holandski-premier-vin-kok-se-sreshtna-s-iranskiya-vanshen-ministar.html", "text": "Иранският външен министър Джавад Зариф се срещна с бившия холандски премиер и настоящ държавен министър Вим Кок, предава Iran Front Page .\r\nПо време на срещата, холандският представител заяви, че се радва да бъде на инаугурационната церемония на Хасан Роухани в Техеран.\r\nТой отбеляза, че Иран и Холандия могат да формират по-тясно сътрудничество в различни области, включително земеделието, водния мениджмънт , както и други икономически сфери.\r\nВим Кок описа иранската ядрена сделка като „прогресивна“ и добави, че е много важно да се сътрудничи по подобни въпроси. Симеон Миланов", "date": "2017.08.05", "title": "Iran Front Page: Бившият холандски премиер Вин Кок се срещна с иранския външен министър"}
{"url": "http://www.focus-news.net/news/2017/08/05/2422978/burgas-chastichno-bedstveno-polozhenie-e-obyaveno-v-obshtinata-zaradi-pozhara-mezhdu-selata-mirolyubovo-banevo-i-izvorishte.html", "text": "Частично бедствено положение е обявено в община Бургас заради пожара между селата Миролюбово, Банево и Изворище. Това съобщи за Агенция „Фокус“ кметът на общината Димитър Николов. Той е издал заповедта в 21.00 часа.", "date": "2017.08.05", "title": "Бургас: Частично бедствено положение е обявено в общината заради пожара между селата Миролюбово, Банево и Изворище"}
{"url": "http://www.focus-news.net/news/2017/08/05/2422979/afp-savetat-za-sigurnost-na-oon-glasuva-za-zasilvane-na-sanktsiite-sreshtu-severna-koreya.html", "text": "Съветът за сигурност на ООН анонимно прие американската резолюция, която втвърдява санкциите срещу Северна Корея, предава AFP.\r\nЦелта на забраната за експорт, е да се лиши режимът в Пхенян от близо 1 милиард долара годишни печалби.\r\nНовите мащабни мерки, са първите, които се налагат, откакто Доналд Тръмп стана президент, а Китай се съгласи, че Пхенян трябва да бъде възпрян в действията си. Симеон Миланов", "date": "2017.08.05", "title": "AFP: Съветът за сигурност на ООН гласува за засилване на санкциите срещу Северна Корея"}
{"url": "http://www.focus-news.net/news/2017/08/05/2422980/patriarh-neofit-shte-oglavi-praznichnata-sveta-liturgiya-za-preobrazhenie-gospodne-v-ednoimenniya-stolichen-hram.html", "text": "Негово светейшество Българският патриарх и Софийски митрополит Неофит ще оглави празничната света Литургия за Преображение Господне в едноименния столичен храм, предаде репортер на Агенция „Фокус“. \r\nНа 6 август всяка година Православната църква прославя великото и славно Преображение на Господа нашего Иисуса Христа. По този повод във всички епархии на Българската православна църква, на 6 август, неделя, се отслужва празнична света Литургия.\r\nПразнична света Литургия в софийския  храм \"Преображение Господне\", кв. \"Лозенец\",  ще оглави Негово светейшество Българският патриарх и Софийски митрополит Неофит.  Началото е от 9.30 часа. \r\nНикола ПЕТКОВ", "date": "2017.08.05", "title": "Патриарх Неофит ще оглави празничната света Литургия за Преображение Господне в едноименния столичен храм"}
{"url": "http://www.focus-news.net/news/2017/08/05/2422981/reuters-podsadimite-za-prevrata-v-turtsiya-kakto-i-obvinenite-v-terorizam-shte-nosyat-spetsialni-uniformi-za-da-ne-se-pravyat-na-geroi.html", "text": "Подсъдимите за участие в преврата в Турция, както и обвинените в тероризъм, ще носят специални униформи, заяви президентът Ердоган, цитиран от Reuters.\r\nТова се случва, след като миналия месец един обвиняем се появи с тениска, на която пишеше „Герой“.\r\nРеджеп Тайип Ердоган заяви, че обвиняемите за преврата от 2016 година, трябва да получат затворнически облекла, като тези, които се носят от затворниците в Гуантанамо.\r\n„Повече няма да идват облечени, както си искат“, каза президентът на Турция по време на реч в Малатия.\r\nОбвинените за преврата ще носят затворнически гащеризони, а тези в тероризъм якета и панталони, каза Ердоган.\r\n„Ще бъдат представени на света така. Ще се показват по този начин“, добави той.  Симеон Миланов", "date": "2017.08.05", "title": "Reuters: Подсъдимите за преврата в Турция, както и обвинените в тероризъм, ще носят специални униформи, за да „не се правят на герои“"}
{"url": "http://www.focus-news.net/news/2017/08/05/2422982/ahlulbayt-posledniyat-bastion-na-islyamska-darzhavav-iztochen-homs-padna.html", "text": "Сирийската армия влезе в ключовия град Ал Сухна, който е последният бастион на „Ислямска държава“ в Източен Хомс, предава AhlulBayt. \r\nСирийските военни надделяха над позициите на терористите от две страни и влезнаха в града.\r\nСпоред военни доклади, е бил превзет Джабал ал Тантур, който се намира североизточно от Ал Сухна.\r\nАрмията е наложила контрол над пазара на Ал Сухна, след като е укрепила позициите си в Джабал ал Тантур.\r\nДруги сирийски части настъпват от западна посока към града, и са Ал Сухна Ровз ал Вахаш (зоопарка).\r\nВоенните части на Дамаск са успели да отразят успешно нападенията на „Ислямска държава“ около Ал Сухна, унищожавайки кола-бомба и два бронирани автомобила.\r\nСпоред източници от армията, „Ислямска държава“ набира насилствено 10-годишни момчета, пращайки ги да се сражават на различните бойни полета в Сирия. Симеон Миланов", "date": "2017.08.05", "title": "AhlulBayt: Последният бастион на „Ислямска държава“в Източен Хомс падна"}
{"url": "http://www.focus-news.net/news/2017/08/05/2422983/plus-infomakedoniya-makedonskite-vlasti-obyaviha-izvanredno-polozhenie-v-makedonski-brod-i-chashka.html", "text": "Македонското правителство обяви извънредно положение на територията на общините Македонски брод и Чашка, където от няколко дена бушуват активни пожари, предава „Плус инфо“.\r\nКризисното положение ще трае 30 дена, заяви министърът на вътрешните работи Оливер Спасовски.\r\nЦелта на предприетата мярка, е да се засили координацията на институциите , с цел по-ефикасно справяне с избухващите пожари, тъй като през следващите дни високите температури ще продължат. Това е една от мерките, които гарантират сигурност във въпросните региони. \r\nМинистърът на вътрешните работи подчерта, че всички отговорни институции ще се включат в справянето с пожарите. Симеон Миланов", "date": "2017.08.05", "title": "„Плус инфо“(Македония): Македонските власти обявиха извънредно положение в Македонски брод и Чашка"}
{"url": "http://www.focus-news.net/news/2017/08/05/2422984/kuna-evropeyskiyat-sayuz-potvardi-angazhiranostta-si-kam-iranskoto-yadreno-sporazumenie.html", "text": "Европейският съюз потвърди пълната си ангажираност към ядреното споразумение, което подписаха Иран и петте перманентни членки на Съвета за сигурност на ООН, предава кувейтската информационна агенция KUNA.\r\nПо време на полагането на клетва от Хасан Роухани като президент на Иран, Федерика Могерини проведе разговори с ирански представители по въпроса.\r\nМогерини заяви, че споразумението има историческо значение, многостранно измерение и глобална важност.\r\nТя подчерта нуждата от пълно и ефективно прилагане на споразумението от всички страни. Първият дипломат на ЕС каза, че споразумението се реализира успешно.\r\nОсвен това, тя потвърди нуждата от разширяване на сътрудничеството между Иран и ЕС в различни сфери.\r\nОт своя страна иранският президент заяви, че ЕС носи голяма отговорност за насърчаване на всички страни да спазват ядреното споразумение. Симеон Миланов", "date": "2017.08.05", "title": "KUNA: Европейският съюз потвърди ангажираността си към иранското ядрено споразумение"}
{"url": "http://www.focus-news.net/news/2017/08/05/2422985/anadolu-agency-irakskiyat-premier-othvarli-prizivite-za-razpuskane-na-shiitskata-militsiya-hashd-al-shaabi.html", "text": "Иракският премиер Хайдар ал Абади отхвърли призива на шиитския духовник Муктада ал Садр, за разпускане на милицията „Хашд ал Шааби“, предава Anadolu Agency.\r\nВ петък, говорейки пред последователи, духовникът заяви, че милицията трябва да бъде разпусната и влята в Иракската армия.\r\n„Хашд ал Шааби“, е за Ирак и няма да бъде разпусната“, заяви премиерът в отговор на този призив.\r\n„Следващата фаза, след освобождението на страната от Ислямска държава, е битката за обединение на света“, каза той. Симеон Миланов", "date": "2017.08.05", "title": "Anadolu Agency: Иракският премиер отхвърли призивите за разпускане на шиитската милиция „Хашд ал Шааби“"}
{"url": "http://www.focus-news.net/news/2017/08/05/2422986/reuters-sasht-shte-predpriemat-reshitelni-otbranitelni-merki-sreshtu-severna-koreya.html", "text": "САЩ „взема и ще продължи да взема решителни отбранителни мерки за защита на себе си, и съюзниците си“, от севернокорейската заплаха, предава Reuters.\r\nТова заяви посланикът на САЩ в ООН Ники Хейли.\r\n„Севернокорейската заплаха става все по-опасна“, заяви Хейли пред Съвета за сигурност на ООН при обсъждането на новите санкции срещу Пхенян. Симеон Миланов", "date": "2017.08.05", "title": "Reuters: САЩ ще предприемат решителни отбранителни мерки срещу Северна Корея"}
{"url": "http://www.focus-news.net/news/2017/08/05/2422831/dha-turskata-opozitsiya-kritikuva-poslednite-kadrovi-promeni-v-rakovodstvo-na-armiyata-i-novata-darzhava-na-erdogan.html", "text": "Заместник-председателят на Парламентарната група на основната опозиционна Народнорепубликанска партия (НРП) Йозгюр Йозел критикува остро извършените на 2 август промени в ръководния екип на турската армия, предаде информационната агенция Догу хабер ажансъ (ДХА) . Възраженията му са конкретно за назначаването на корпусен адмирал за командващ на ВМС; длъжност, който изисква военно звание армейски адмирал. По думите му, това е „орезиляване и подигравка с най-силната армия в света”. \r\nОсвен това опозиционният депутат поиска прокуратурата да се самосезира по повод скандални изявления за пуча от 15 юли м.г. в телевизионно предаване, направени от бившия член на Централния изпълнителен и ръководен комитет (ЦИРК) на управляващата Партия на справедливостта и развитието (ПСР) Айхан Оган. „На 15 юли м.г. ние създадохме една нова държава. Дали ще го приемете, или не – няма значение; ние я създадохме. И създателят на тази държава е Реджеп Тайип Ердоган.”,  цитира опозиционният депутат и ДХА въпросните скандални изявления. Георги Димов", "date": "2017.08.05", "title": "ДХА: Турската опозиция критикува последните кадрови промени в ръководство на армията и „новата държава” на Ердоган"}
{"url": "http://www.focus-news.net/news/2017/08/05/2422830/afp-edna-zhena-e-zaginala-pri-svlachishte-v-italianskite-alpi.html", "text": "Една жена е загинала, след като автомобилът й е бил ударен от свлачище на кална маса в италианските Алпи, съобщиха в събота от полицията, предава AFP.  \r\nИнцидентът се е случил през нощта край ски курорт в планинската верига Доломити, намираща се в североизточната част на Италия. \r\nПревозното средство е било извадено от речното корито, но от спешна помощ не са успели да спасят жената.  Мария Динкова", "date": "2017.08.05", "title": "AFP: Една жена е загинала при свлачище в италианските Алпи"}
{"url": "http://www.focus-news.net/news/2017/08/05/2422829/24-dushi-sa-raneni-pri-katastrofi-prez-izminaloto-denonoshtie-v-stranata.html", "text": "24 души са ранени при катастрофи през изминалото денонощие, съобщиха от пресцентъра на МВР. В страната са станали 19 пътнотранспортни произшествия, при които има един загинал и двама с опасност за живота. На територията на столицата са станали  134 леки и седем тежки пътни инцидента, при които има осем ранени.", "date": "2017.08.05", "title": "24 души са ранени при катастрофи през изминалото денонощие в страната"}
{"url": "http://www.focus-news.net/news/2017/08/05/2422828/the-japan-times-vietnam-prizovava-asean-da-zaeme-po-tvarda-pozitsiya-za-situatsiyata-v-yuzhnokitaysko-more.html", "text": "Виетнам призова страните от Югоизточна Азия да заемат по-твърда позиция относно китайската експанзия в Южнокитайско море преди началото регионалния форум за сигурност, пише вестник The Japan Times. \r\nПреди срещата на министрите на външните работи на Асоциацията на държавите от Югоизточна Азия (АСЕАН), Виетнам предложи промени в планираното съвместно комюнике. Освен това Виетнам настоява, че Кодексът за поведението в морето има „правно обвързващ“ характер, на което Пекин твърдо се противопоставя. \r\n„Дискусиите са много трудни. Единствено Виетнам иска да се използва по-силна формулировка относно Южнокитайско море. Камбоджа и Филипините не подкрепят тази позиция“, коментира един от дипломатите, участвал в неформалната среща между външните министри на АСЕАН в петък вечерта.  \r\nНа срещата се очаква да присъстват не само 10 държави членки в организацията, но също така дипломати от Китай, САЩ, Русия и Северна Корея.  Мария Динкова", "date": "2017.08.05", "title": "The Japan Times: Виетнам призовава АСЕАН да заеме по-твърда позиция за ситуацията в Южнокитайско море"}
{"url": "http://www.focus-news.net/news/2017/08/05/2422827/pazardzhik-natovareno-e-dvizhenieto-po-patya-varvara-velingrad.html", "text": "Натоварено е движението по пътя Варвара – Велинград, предаде репортер на Радио „Фокус” – Пазарджик. Повече автомобили се движат в посока Велинград, тъй като курортът е предпочитан и се посещава от хора от цялата страна в горещите летни дни. На моменти се образуват колони от автомобили. По отсечката има засилена опасност от падащи камъни и водачите трябва да се движат с по-ниска скорост и повишено внимание.\r\nТеодора ДИМИТРОВА", "date": "2017.08.05", "title": "Пазарджик: Натоварено е движението по пътя Варвара – Велинград"}
{"url": "http://www.focus-news.net/news/2017/08/05/2422826/kmetat-na-kavarna-nina-stavreva-ne-pravim-politika-ot-tova-nashite-pretentsii-sa-sreshtu-avtorite-na-integriraniya-plan-za-upravlenie-na-zashtitena-zona-kaliakra.html", "text": "Не правим политика от това, нашите претенции са срещу авторите на Интегрирания план за управление на защитена зона „Калиакра“ и зелените организации, които отнемат поминъка на местните хора. Това заяви кметът на Община Каварна Нина Ставрева пред протестиращите на пътя Българево – Калиакра, предаде репортер на Радио „Фокус“ – Варна.\r\n„Има резултат от присъствието на всички ни днес тук. Министър-председателят Бойко Борисов разговаря с Виктор Лучиянов и каза, че утре ще дойде на място, ще се срещне с кметовете на трите общини – Каварна, Балчик и Шабла, ще разговаря с ЕК да се започнат нови разговори, за да бъдат удовлетворени исканията на хората“, обясни Ставрева и поясни, че са очаквали точно тази реакция.\r\nТя пое ангажимент да информира гражданите по отношение на предстоящата среща с премиера Бойко Борисов и министъра на околната среда и водите Нено Димов.\r\nНад 200 души от Шабла, Каварна и Балчик се включиха в протестните действия днес. Те изразиха притеснението си, че въведената заповед за забраната за икономически дейности в защитена зона „Комплекс Калиакра“ ще отнеме бизнеса и поминъка им,  ще ги обрече на бедност и мизерия. Блокадата продължи повече от час и половина. \r\nВ разговор по между си хората коментираха и ескалиралото напрежение между протестиращи и жандармерия в сградата на Община Балчик вчера.   \r\nМарияна ВАЛЕНТИНОВА", "date": "2017.08.05", "title": "Кметът на Каварна Нина Ставрева: Не правим политика от това, нашите претенции са срещу авторите на Интегрирания план за управление на защитена зона „Калиакра“"}
{"url": "http://www.focus-news.net/news/2017/08/05/2422825/yordan-todorov-initsiativen-komitet-na-protestirashtite-v-asenovgrad-organizirame-nov-protest-v-nedelya-ne-sme-udovletvoreni-ot-predprietite-merki.html", "text": "Жителите на град Асеновград излизат на пореден протест в неделя, 6 юли. Това съобщи за Радио „Фокус“ – Пловдив Йордан Тодоров от Инициативния комитет на протестиращите. По думите му се очаква протестните действия да започнат след 19:00 часа. „На последният протест се присъединиха около 500 души, надяваме се, че сега ще бъдат повече и то не само от града. Не мога да кажа дали има и какъв е ефектът от изразяването на недоволството ни. Общината действа по разрешаването на определени проблеми, но това не ни удовлетворява. Всичко се случва бавно, не знаем и дали се прави нещо зад гърба ни. Усещаме, че има нередности“, коментира Йордан Тодоров. \r\nПо думите му е започнала регистрация на незаконно пребиваващите цигани в Асеновград, чрез която те да се превърнат в редовни и законни граждани и обитатели на махалата. „Те се опитват да ги регистрират наново, а това никак не ни харесва“. Не знам дали тази активност е заради очакванията за подкрепа от циганите на следващите избори. В крайна сметка ние, жителите на град Асеновград, сме чути, но всеки, от когото зависи разрешаването на проблемите ни, прави каквото си иска“, смята Йордан Тодоров.„Фокус“ припомня, че жителите на Асеновград започнаха серия от протести, след като на 26 юни 2017 г. група цигани нападна с колове и мотики ученици, треньори и родители от отбора по кану-каяк, докато са тренирали на язовир „40-те извора“ край Асеновград.\r\nТони МИХАЙЛОВ", "date": "2017.08.05", "title": "Йордан Тодоров, Инициативен комитет на протестиращите в Асеновград: Организираме нов протест в неделя, не сме удовлетворени от предприетите мерки"}
{"url": "http://www.focus-news.net/news/2017/08/05/2422824/tass-dmitriy-rogozin-shte-poseti-iran-za-da-obsadi-voenno-tehnicheskoto-satrudnichestvo-mezhdu-moskva-i-teheran.html", "text": "В събота вицепремиерът на Русия Дмитрий Рогозин ще посети Иран, предава ТАСС. Той ще ръководи руската делегация по време на церемонията по встъпване в длъжност на президента Хасан Рухани, но визитата няма да се ограничи единствено до участие в официалните събития. \r\n„Рогозин ще се срещне с министъра на отбраната на Иран Хюсеин Дехган, с когото ще обсъди редица въпроси, включително новите доставки на руски оръжия“, отбеляза източник.  Мария Динкова", "date": "2017.08.05", "title": "ТАСС: Дмитрий Рогозин ще посети Иран, за да обсъди военно-техническото сътрудничество между Москва и Техеран"}
{"url": "http://www.focus-news.net/news/2017/08/05/2422822/the-independent-chuzhdestrannite-chlenove-na-islyamska-darzhava-nyamat-osnovno-razbirane-za-islyama.html", "text": "Младите мъже, които напускат домовете си и се присъединяват към терористични групировки в Сирия, имат неравностойно социално-икономическо положение, ниско образовани са и „нямат основно разбиране за истинското значение на джихада или дори за мюсюлманската религия“, показва ново проучване, пише британският вестник The Independent. \r\nСпоред изследването, което е изготвено за антитерористичната служба на ООН, въпреки твърденията на повечето екстремисти, че искат да защитят мюсюлманите, самите те са „новаци“ по отношението на религията и дори не знаят как трябва да се молят. \r\n„Повечето разбират своята религия чрез понятията справедливост и несправедливост, а не чрез набожност и духовност“, заявиха авторите на анализа, създаден на базата на интервюта с 43 души от 12 държави.  Мария Динкова", "date": "2017.08.05", "title": "The Independent: Чуждестранните членове на „Ислямска държава“ нямат основно разбиране за исляма"}
{"url": "http://www.focus-news.net/news/2017/08/05/2422823/mvr-na-gkpp-dunav-most-vidin-ima-kolona-ot-500-m-ot-tovarni-avtomobili-ot-1200-do-2000-ch-na-rumanska-teritoriya-shte-bade-ogranicheno-dvizhenieto-za-kamioni-nad-75-t.html", "text": "На българо-румънската граница трафикът е интензивен, на ГКПП \"Дунав мост-Русе\" на вход и изход за леки коли, а на ГКПП \"Дунав мост-Видин\" на изход има колона от 500 м от товарни автомобили. От 12.00 до 20.00 ч. на румънска територия ще бъде ограничено движението за товарни автомобили над 7.5 т. Това сочат данни към 10.00 часа, съобщиха от пресцентъра на МВР.\r\nНатоварено е движението и на българо-сръбската граница. На изход на ГКПП \"Калотина\" има колона от 500 м от леки автомобили. На всички гранични пунктове на българо-гръцката граница трафикът също е интензивен. На ГКПП \"Маказа\" има около 1 км колона от изчакващи леки автомобили на изход.\r\nНа всички гранични пунктове на границите с Македония и Турция трафикът е нормален.", "date": "2017.08.05", "title": "МВР: На ГКПП \"Дунав мост Видин\" има колона от 500 м от товарни автомобили, от 12.00 до 20.00 ч. на румънска територия ще бъде ограничено движението за камиони над 7.5 т"}
