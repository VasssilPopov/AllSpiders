{"url": "http://www.focus-news.net/news/2019/05/05/2654200/siyka-surkova-kmet-180-godini-obrazovatelno-i-prosvetno-delo-shte-chestva-momchilovtsi-na-18-may.html", "text": "За поредна година майските празници в Момчиловци ще съберат гости от близо и далече, както и подходяща програма за гостите на селото. Това каза за  Радио „Фокус“ – Смолян  кметът на населеното място, Сийка Суркова. Акцентът в тържествата тази година ще бъде отбелязването на 180 години образователно просветно дело в Момчиловци. „Преди толкова лета, йеромонах Григорий идвайки от Атонския манастир прави първото килийно училище в Момчиловци. Започва да обучава децата на четмо и писмо, а самият той учи родопския диалект, за да може да се разбира по-лесно с местните хора и постига много добри успехи. Тази 180-годишнина е годишнина на сегашното училище в селото ОУ “Св. св. Кирил и Методий“, поясни Суркова. \r\nТя отбеляза, че тази година майските празници в Момчиловци са под патронажа на министъра на образованието и науката Красимир Вълчев. Програмата започва още на 10 май с празничен концерт по повод 55 години от откриването на детска градина „Изворче“. Той ще се проведе в концертната зала на читалище „Светлина“ и малките жители на Момчиловци ще се изявят на сцената заедно с други участници. „Кулминацията на празничната програма е на 18 май. Тя започва в 12:30 часа със среща с образователната общност в училището, когато ще се проведе кръгла маса за всичко, свързано с образованието в Момчиловци и Родопите. В 14:00 часа ще бъде тържественото отбелязване на 180-годишнината от образователното дело. Официалното откриване на празника ще е от 17 часа, когато ще има приветствия от официалните гости. На сцената освен местните самодейци ще се изявят и представители от читалище „Димо Николов – 1908“ от Черноморец, тъй като селото ни поддържа топли връзки с този черноморски град“, допълни Суркова. \r\nВажен акцент в празниците на родопското село е и откриването на чешма в памет на духовния стожер на Родопите отец Константин Канев. Мястото е в централния парк на селото – близо до църквата и музея, където й е мястото, посочи Суркова и уточни, че отец Канев е служил дълги години в църквата и е един от инициаторите за създаването на музея в Момчиловци. „Най-малкото, което можем да направим за него е да оставим нещо в негова памет с една крилата негова мисъл, която ще стои на чешмата: „Хляб на заем можеш да вземеш, но дух по милост никой няма да ти даде“, коментира Сийка Суркова. \r\nТя добави, че след откриването на чешмата ще изпратят абитуриентите на Момчиловци. От миналата година в селото се прави т. нар. абитуриентско хоро. „След поздравите, които поднасяме към тях, абитуриентите изиграват едно много красиво хоро от млади хора, завършващи средно образование и отлитащи от селото. В 19 часа ще е поздрава към 50-годишните юбиляри. Съществува традиция те да се събират и да провеждат час на класа в училището и да оставят дар на селото – тази година ще дарят стилна и красива ограда пред кметството“, каза Суркова. Тя допълни, че гайдарският състав на селото ще има изява по повод Нощта на музеите, която съвпада с празника в селото. \r\nПразникът на Момчиловци е свързан с храмовия празник на 183-годишната ни църква „Св. св. Константин и Елена“, който ще бъде отбелязан на 21 май. Тържествената света литургия започва в 9 часа в църквата, като след това е предвидена и благословена трапеза. Програмата на майските празници в Момчиловци продължава с още една проява, тя е на 25 май на параклиса „Св. св. Константи и Елена“. Там ще има водосвет за здраве и курбан, като ще се проведе един своеобразен събор в една много красива и облагородена местност, каза още кметът на Момчиловци Сийка Суркова. \r\nНели ГЕРГЬОВСКА", "date": "2019.05.05", "title": "Сийка Суркова, кмет: 180 години образователно и просветно дело ще чества Момчиловци на 18 май"}
{"url": "http://www.focus-news.net/news/2019/05/05/2654198/sport-real-madrid-pobedi-s-32-vilyareal-v-mach-ot-36-ya-krag-na-parvenstvoto-na-ispaniya.html", "text": "Реал Мадрид победи с 3:2 Виляреал в мач от 36-я кръг на първенството на Испания. Два гола за победителите отбеляза Мариано Диаз, а третото попадение беше дело на Хесус Вайехо. За Виляреал се разписаха Жерард Морено и Хауме Коста. Реал Мадрид заема трето място във временното класиране с 68 точки. Виляреал се намира на 15-о място с 40 точки и продължава да се бори да запази мястото си в Примера Дивисион. До края на испанското първенство остават два кръга.", "date": "2019.05.05", "title": "Спорт: Реал Мадрид победи с 3:2 Виляреал в мач от 36-я кръг на първенството на Испания"}
{"url": "http://www.focus-news.net/news/2019/05/05/2654196/evropeyski-izbori-2019-mariya-gabriel-gerb-petrich-e-spetsialen-nyama-drug-grad-v-balgariya-koyto-po-tozi-nepovtorim-nachin-da-e-sachetal-lyubovta-kam-zemyata-v-plodorodnata-ravnina.html", "text": "Петрич е специален, защото няма друг град в България, който по този неповторим начин да е съчетал любовта към земята в плодородната равнина. Това каза водачът на листата на ГЕРБ и СДС за европейските избори Мария Габриел по време на концерт, посветен на празника на Петрич, предаде репортер на  Радио „Фокус“-Пирин . Тя добави, че Петрич има славно минало и историята на България носи духа на Петрич. „Петрич е култура. Няма сърце в тази зала, което да не се вълнува, когато виждаме самодейците на града, които правят така, че да пребъдем“, заяви Мария Габриел. Според нея най-специалното тук са хората, които са будни, родолюбиви, талантливи и упорити, а това само по себе си е уникална комбинация, която ни кара да се гордеем, че България има Петрич. „Нека Свети Георги Ви закриля! И скъпи петричани, продължавайте да ни карате да се гордеем, че сме българи“, каза в завършек Мария Габриел.  \r\nКметът на Община Петрич Димитър Бръчков подари на Мария Габриел букет в знак на благодарност и признателност за всичко, което прави за страната.  \r\nНатали СТЕФАНОВА", "date": "2019.05.05", "title": "Европейски избори 2019: Мария Габриел, ГЕРБ: Петрич е специален, няма друг град в България, който по този неповторим начин да е съчетал любовта към земята в плодородната равнина"}
{"url": "http://www.focus-news.net/news/2019/05/05/2654199/vmro-dpmne-vlastta-e-detronirana-zapochna-padaneto-na-zaev.html", "text": "„Водим в много общини. Народът иска справедливост. Властта е детронирана. Регистрирани са голям брой нередности. Работи се за изборен инженеринг на властта, заяви в неделя вечерта генералният секретар на ВМРО-ДПМНЕ Игор Янушев след края на втория тур на президентските избори в страната, предава скопското електронно издание „МКД“. \r\nЗа него няма никакво съмнение, че тази власт губи за разлика от първия тур и че в неделя са регистрирани голям брой нередности в Щип, Прилеп, Ново Село, Битоля, Радовиш и др. \r\n„За ВМРО ДПМНЕ всичко освен победа на Гордана Силяновска-Давкова ще означава изборен инженеринг, насилие и подкупи. ВМРО-ДПМНЕ се връща през парадния вход, падането на Заев започна,“ заяви Янушев. \r\nПревод и редакция:", "date": "2019.05.05", "title": "ВМРО-ДПМНЕ: Властта е детронирана, започна падането на Заев"}
{"url": "http://www.focus-news.net/news/2019/05/05/2654204/afp-donald-tramp-zayavi-che-robart-myuler-ne-tryabva-da-se-yavyava-na-izslushvaniya-v-kongresa.html", "text": "Американският президент Доналд Тръмп заяви, че специалния прокурор Робърт Мюлер „не трябва да се явява на изслушвания“ в конгреса, относно разследването му за намесата на Русия на изборите в САЩ през 2016 година, предаде  АФП .  \r\nПредставители на юридическата комисия на конгреса поискаха Мюлер на се яви на изслушване на 15 май, за да даде разяснения за своето разследване, което продължи 22 месеца.  \r\n„Защо демократите в конгреса сега искат Робърт Мюлер да се яви на изслушване. Те се опитват да променят всичко, защото не им хареса, че в доклада ясно се казва, че няма заговор“, заяви Тръмп.  \r\nПо думите на държавният глава на САЩ, „няма никакво престъпление, такова има само от противоположната страна и няма никакво възпрепятстване на правосъдието. Робърт Мюлер не трябва да се явява на изслушванията“.   Светлин Божков", "date": "2019.05.05", "title": "АФП: Доналд Тръмп заяви, че Робърт Мюлер не трябва да се явява на изслушвания в конгреса"}
{"url": "http://www.focus-news.net/news/2019/05/05/2654206/blagoevgrad-izlozhbata-horata-koito-pobediha-voynata-shte-bade-otkrita-v-regionalen-istoricheski-muzey-na-7-may.html", "text": "Изложбата „Хората, които победиха войната“ ще бъде открита в Регионален исторически музей – Благоевград. Това съобщи за  Радио „Фокус“ – Пирин  Здравка Димитрова, експерт „Връзки с обществеността“ към културната институция. Събитието ще се състои на 7 май, от 17.30 часа. Изложбата се реализира по проект на Регионален исторически музей – Благоевград, финансиран от Национален фонд „Култура“. „Експозицията представя живота зад окопите, войната през очите на обикновения войник – човешките ценности, които притежават хората във войнишки шинели, без да има значение националната им принадлежност, в една от най-големите и жестоки войни в историята на човечеството“, каза още Димитрова. \r\nЛивия НИНОВА", "date": "2019.05.05", "title": "Благоевград: Изложбата „Хората, които победиха войната“ ще бъде открита в Регионален исторически музей на 7 май"}
{"url": "http://www.focus-news.net/news/2019/05/05/2654203/kmetat-nikolay-zaychev-peshtera-se-prevrashta-vav-vse-po-krasiv-i-savremenen-evropeyski-grad.html", "text": "В многовековната история на Пещера са оставили трайни следи много и различни празници. Всеки от тях има определен дял в нашата духовност. Сред тях с особена тържественост, красота и колорит през последните години се откроява 6 май, Гергьовден, Ден на храбростта и българската армия и Ден на Пещера. Това каза по време на тържествената заря за празника на Пещера кметът Николай Зайчев, предаде репортер на  Радио \"Фокус\" - Пазарджик . \"Днес на тази сцена пред всички Вас сме застанали висши представители на православната църква, централната, европейска и местна власт, както и на българското войнство - единни, силни и обединени от каузата наречена България. Това единение дава усещането за сигурност и спокойствие, усещане  за държавност\", коментира той. \"Пещера – нашият град, това е необикновена земя, съхранила хилядолетните спомени за отдавна отминали славни времена – земя на тракийски племена, на легендарни митични герои. Това е земя с красива и уникална природа, с непрекъснато сменящи се картини на живописни реки, зелени пасища и прохладни гори, природни феномени и крепостни твърдини. Земя на трудолюбиви и гостоприемни хора – това е моят град Пещера\", заяви кметът. \"В много песни е възпята любовта на българина към родния край. С нея са свързани едни от най-изконните му добродетели, които са ни крепили в трудни времена, за да не забравяме, че сме българи. Добродетели, които са ни давали и ще ни дават и в бъдеще криле, за да отиваме все по-високо в космоса на нашите мечти\", изтъкна Николай Зайчев. \"6 май - Гергьовден е бил и ще остане за нас символ на победоносния дух, на оптимизма и възраждането, на общочовешката нравственост. Това е нашият ден за размисъл за нашите корени, за нашите успехи, надежди и разочарования, които са създали нашия град такъв какъвто е\", каза също Зайчев. Той отбеляза, че Пещера се превръща във все по-красив и съвременен европейски град, с вяра и поглед към бъдещето. \r\nВаня НИКОЛОВА", "date": "2019.05.05", "title": "Кметът Николай Зайчев: Пещера се превръща във все по-красив и съвременен европейски град"}
{"url": "http://www.focus-news.net/news/2019/05/05/2654208/predsedatelyat-na-parlamenta-tsveta-karayancheva-peshtera-e-dala-na-balgariya-golemi-lichnosti-badete-gordi-s-istoriyata-na-svoya-grad.html", "text": "Изключително удоволствие е да бъда с вас, за да отбележим заедно празника на Пещера, каза на тържествената заря-проверка по повод празника на града председателят на Народното събрание Цвета Караянчева, предаде репортер на  Радио \"Фокус\" - Пазарджик . \"В календара на човешкия живот има специални дни, които ни изпълват с радост и гордост, които ни навяват скъпи спомени. Такъв за вас е днешният ден. Денят, в който чествате празника на вашия любим, пропит с хилядолетна история роден град\", посочи тя. \"Неизменно в деня на празника обръщаме поглед към миналото, от което черпим мъдрост, родолюбие и сили да продължим напред, да не отстъпим от заветите на предците си и да съхраним всичко онова, което ни кара с гордост да се наричаме българи, а безспорно всички вие - пещерци, сте радетели на българщината. Вярвам, че всеки един от вас предава на своите деца и внуци онази любов към родното място, с която грижливо пази своите безценни традиции. Вие имате с какво да се гордеете\", изтъкна Цвета Караянчева. \"Достатъчно е да споменем делото на изтъкнатия възрожденец Спас Зафиров, делото на братя Горови, да обърнем поглед към уникалните творения на майсторите от възрожденската епоха. В ново и най-ново време Пещера е дала на България големи личности, учени, общественици. Бъдете горди със своята история, имайте самочувствието, че градим заедно нова България - свободна, демократична, равноправна, част от голямото семейство на европейските народи. Вашият прекрасен дом е тук и съм сигурна, че всеки от вас го носи в сърцето си където и да отиде по света\", каза също Караянчева. Според нея младите хора ще имат възможност да се развиват в Пещера, а усилията на местната власт в тази посока ще продължат и занапред. На тържествената заря присъстваха също Пловдивският митрополит Николай, депутатът от ПГ на ГЕРБ Десислава Костадинова, кандидатът за евродепутат от ГЕРБ и СДС Лиляна Павлова, заместник-областният управител Йордан Кожухаров, както и представители на местната власт. \r\nВаня НИКОЛОВА", "date": "2019.05.05", "title": "Председателят на парламента Цвета Караянчева: Пещера е дала на България големи личности - бъдете горди с историята на своя град"}
{"url": "http://www.focus-news.net/news/2019/05/05/2654201/sakam-da-kazham-makedoniya-pendarovski-vodi-s-13-na-silyanovska-sled-obrabotvaneto-na-poveche-ot-50-ot-protokolite.html", "text": "След обработването на 56,06% от гласовете, кандидатът на СДСМ и ДСИ Стево Пендаровски има преднина от 13% пред кандидата на ВМРО-ДПМНЕ Гордана Силяновска-Давкова, предава скопското електронно издание „Сакам да кажам“. \r\nПендаровски има 236 396 (54,44%) гласа, а Силяновска – 182 722(42,08%) гласа, показват първоначалните неофициални резултати на Държавната избирателна комисия (ДИК). Недействителни са 15 122 (3,48%) бюлетини. \r\nВторият кръг от президентските избори е успешен, защото избирателната активност е над 40%. \r\nПревод и редакция:", "date": "2019.05.05", "title": "„Сакам да кажам“ (Македония): Пендаровски води с 13% на Силяновска след обработването на повече от 50% от протоколите"}
{"url": "http://www.focus-news.net/news/2019/05/05/2654210/sport-bayer-leverkuzen-pobedi-ayntraht-s-61-v-sreshta-ot-parvenstvoto-na-germaniya.html", "text": "Байер Леверкузен победи Айнтрахт с 6:1 в среща от 32-я кръг на първенството на Германия. Два гола за победителите отбеляза Лукас Аларио, а по веднъж се разписаха Кай Хавертц, Джулиан Брандт и Чарлс Арангис. Автогол си отбеляза Мартин Хинтерегер. За Айнтрахт почетното попадение отбеляза Филип Костич. След победата Байер Леверкузен заема пето място във временното класиране с 54 точки, колкото има и четвъртия Айнтрахт, но е с по-слаба голова разлика. До края на германското първенство остават два кръга.", "date": "2019.05.05", "title": "Спорт: Байер Леверкузен победи Айнтрахт с 6:1 в среща от първенството на Германия"}
{"url": "http://www.focus-news.net/news/2019/05/05/2654202/vatreshniyat-ministar-na-makedoniya-spokoen-izboren-den-bez-po-seriozni-narusheniya.html", "text": "„Гласуването премина спокойно и без по-сериозни нарушения на обществения ред и мир, оцени министърът на вътрешните работи на Македония Оливер Спасовски след затварянето на избирателните секции, предава скопският телевизионен канал „Алсат – М“. \r\nТой добави, че гражданите са показали своята зрелост и изпрати благодарности до всички представители на МВР, които са направили възможно целият изборен процес да се проведе мирно и сигурно. \r\nПревод и редакция:", "date": "2019.05.05", "title": "Вътрешният министър на Македония: Спокоен изборен ден без по-сериозни нарушения"}
{"url": "http://www.focus-news.net/news/2019/05/05/2653899/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Хиляди излязоха по улиците на Глазгоу в най-голямата демонстрация на подкрепа за независимост на Шотландия, след като Никола Стърджън заяви, че ще внесе законодателна инициатива за провеждане на втори референдум по въпроса, пише британското левичарско издание  The Guardian . \r\nМитингът „Всички под едно знаме“, оглавявано от знаменосец с гайда, се проведе в централната част на шотландския град в събота следобед. \r\nДемонстрантите носиха много шотландски знамена. Имаше карнавална атмосфера, тъй като семействата и стопани с кучетата си се включиха, последвани от барабанисти и гайдари и викове „независимост сега”. \r\nШотландската полиция заяви, че е трудно да се прецени точният брой на участниците, защото хората са се присъединили към марша в различни точки по маршрута, но до 17:00 те са смятали, че има между 30 000 и 35 000 души, събрани на митинга на Глазгоу Грийн. \r\nСтърджън, първият министър на Шотландия, каза в края на април, че вторият референдум за независимост трябва да се проведе до май 2021 г., ако Брекзит действително се състои, но не пристъпи към нови призиви към правителството да й позволят провеждането на плебисцит. \r\n„Всички под едно знаме“, което се описва като „отворено за всеки, който желае независима Шотландия“, има маршове, планирани в Шотландия през лятото, като кулминацията е на събитие в Единбург на 5 октомври. \r\nВ петък в Националния парламент организаторите предупредиха присъстващите за възможното наличие на контра-демонстрации по маршрута. „Демонстрантите могат или да игнорират контра-демонстрантите, или да се усмихват и да махат ... нашето движение не се нуждае от негативна публичност“, заявиха те. \r\nМеждувременно, активистите на „Шотландската национална партия“ (СНП) разпределяха половин милион листовки „Спри Брекзит“ в цялата страна в първата от трите съботни кампании преди европейските избори. \r\nПролетната конференция на партията, проведена в Единбург миналия уикенд, призова избирателите да използват изборите за ЕС като възможност да засилят подкрепата на Шотландия за оставане в ЕС. \r\nДве проучвания, проведени от YouGov и Panelbase, предполагат, че СНП ще спечели три или четири от шестте места за евродепутати в Шотландия, оставяйки Лейбъристката и Консервативнита партии с по един. Според резултатите от анкетата на YouGov, СНП е на път да спечели 40% от вота. \r\nНа конференцията Стърджън заяви: „Посланието ни за избирателите, които ще отидат до урните на 23 май, ще бъде ясно и директно. И, за разлика от това на Лейбъристите, ще бъде недвусмислено. Шотландия е срещу Брекзит. Шотландия е за Европа“. \r\n***  Времето на Тереза Мей като премиер изтича. Катастрофалните местни избори за „Торите“ са симптом за партия, която е забравила как да управлява , защо иска да управлява и какво е обещала на избирателите, когато им е предложила да й предадат управлението, пише лидерът на радикалните евроскептици в Консервативната партия на Великобритания Джейкъб Рийс-Мог в статия за официоза на партията  The Telegraph . \r\nСпоред него, най-ясният пример, че партията е забравила как да управлява е аферата с „Хуавей“, заради която министър-председателят уволни министъра на отбраната Гавин Уилямсън. Рийс-Мог е на мнение, че най-важното задължение на една администрация е да защитава границите на държавата. \r\n„Затова, дори и най-малкият риск технологиите на „Хуавей“ да бъдат използвани от китайското правителство за шпионаж, трябва да е причина те да не бъдат използвани. Когато най-близките ни съюзници ни казват да не купуваме нищо от тази компания, всяко далновидно ръководство би трябвало да го вземе предвид и да изпрати куртоазни извинения на китайците“, пише политикът. \r\n„Да забравяш това, което си обещал, е най-големият грях. Циниците дори може да си мислят, че никой не е имал намерение да изпълнява тези обещания още от началото. Това е най-разяждащото виждане, с разрушително въздействие както върху доверието в политиците като цяло, така и в подкрепата на определена партия. Скорошната история показва колко опустошителна може да бъде загубата на доверие и колко бързо могат да бъдат изгубени и смятаните за сигурни места“, добавя той. \r\n„Министър-председателят обеща да осъществи Брекзит, казваше, че ще излезем на 29 март, че „по-добре е да няма сделка, отколкото да има лоша сделка“, че „Брекзит означава Брекзит“ и че ще излезем от митническия съюз и единния пазар. Нищо от това не се случи и както Либерал-демократите бяха наказани за капитулацията си за таксите за обучение, така „Торите“ пострадаха на местните избори“, обяснява Рийс Мог. \r\nСпоред лидерът на евроскептиците в Консервативната партия това е „много нечестно спрямо множество общински съветници, които са работили неуморно за своите избиратели, понякога с десетилетия. Те не бяха избрани не заради нещо, което са направили, а заради провалите на ръководството. Хората, които обикновено гласуват за Торите, или останаха у дома или гласуваха за протестна партия, било то либералдемократи, зелени или независими. Лейбъристката партия пострада също, защото също така не успя да изпълни обещанията си за Брекзит. Това бе предупредителният изстрел за Консервативната партия и тя трябва да му обърне внимание“ \r\n„Макар че значението на местната власт не трябва да бъде подценявано, това би могло да бъде маскирано благословение, тъй като сега дава възможност на „Торите“ да направят правилно нещата, които объркаха. Неизбежно, това трябва да се случи с нов лидер. Госпожа Мей вече обяви, че ще се оттегли преди следващите избори, но това трябва да бъде някой, който изповядва консервативни убеждения, да ги приложи в действие и да гарантира, че ще изпълни обещанията си.", "date": "2019.05.05", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2019/05/05/2654216/fokusmakedoniya-darzhavnata-izbiratelna-komisiya-obyavi-stevo-pendarovski-za-nov-prezident-na-stranata.html", "text": "Държавната избирателна комисия (ДИК) на Македония обяви на пресконференция неофициалните резултати от изборите за президент и обяви, че Стево Пендаровски е новия държавен глава на страната, съобщи македонското издание  „Фокус“ . \r\n„Гласували са 816 649 души, като избирателната активност е 46,44%. Кандидатът Гордана Силяновска-Давкова печели 363 980 от подадените гласове, докато Стево Пендаровски получава 423 292 гласа, или 51,83% от подадените бюлетини. Мога да заключа, че днешния изборен ден премина в справедлива и честна атмосфера. Няма данни за нередности в избирателните секции. Поздравявам гражданите за постоянството. Мога да кажа, че имахме добри кандидати, които действаха коректно“, заяви председателят на ДИК Оливер Дерковски.  \r\nОфициалните резултати ще бъдат обявени в понеделник, допълва изданието.   Светлин Божков", "date": "2019.05.05", "title": "„Фокус“(Македония): Държавната избирателна комисия обяви Стево Пендаровски за нов президент на страната"}
{"url": "http://www.focus-news.net/news/2019/05/05/2653900/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Как се провали отстраняването на Николас Мадуро, пише американският вестник  The Wall Street Journal . \r\nОпозицията във Венецуела е била впечатляващо близо до свалянето на президента Николас Мадуро от властта тази седмица, според запознати, участвали в разговорите, за да го свалят. \r\nПрез последните два месеца ключови фигури от опозицията, водени от младия ръководител на Народното събрание Хуан Гуайдо, се срещнаха с високопоставени фигури в правителството на Мадуро, включително военнослужещи, обвинени в злоупотреби, опитвайки се да сключат сделка за мирно предаване на власт. \r\nСрещите се проведоха в Панама и Доминиканската република, както и в столицата на Колумбия, според разговори с повече десет души, които са запознати с преговорите. \r\nДокато в началото двете страни бяха далеч една от друга, те се съгласиха с едно нещо: Мадуро трябва да си отиде. \r\nТе решиха, че това трябва да се направи не чрез военен преврат, неприятен за мнозина във Венецуела и в чужбина, а по-скоро чрез съдебно решение, което ще позволи на военните да се оттеглят от Мадуро и да върнат страната на пътя към демокрацията. \r\nСпоред плана най-висшият съд на страната, Върховният съдебен трибунал, трябваше да признае контролираното от опозицията Народно събрание, последното демократично избрано тяло във Венецуела, за легитимен представител на венецуелския народ. \r\nТогава въоръжените сили ще имат правно основание да изоставят Мадуро. Министърът на отбраната Владимир Падрино Лопес и други, които преговаряха с опозицията, е трябвало да се  присъединят към новото правителство. \r\n\"Падрино трябваше да каже:\" Добре, трябва да се съобразим с това решение, това е съдебната власт, която говори \", казва запознат с преговорите. \"Въоръжените сили се ангажират да се справят с този институционален подход.\" \r\nСделката обаче беше провалена във вторник по причини, които не могат да бъдат определени, което доведе до сблъсъци по улиците  и смъртта на петима , както и арести на опозиционни фигури от режима. \r\nНякои от тези, които са запознати със събитията, казват че подранилата ненавременна поява на опозиционния лидер Леополдо Лопес, заедно с Гуайдо, призовавайки за въстание, е накарало онези в режима, които преговаряха да оттеглят своите подкрепа за сделката. \r\nЛопес каза, че тайната полиция, която е пазила дома му, където е бил под домашен арест, го е освободила. Ръководителят на тайната полиция генерал Мануел Фигера излезе с изявление тази нощ, в което обяви оттеглянето на подкрепата си от Мадуро. \r\nНо появата на Лопес, ръководител на Партията на народната воля, на която Гуайдо е член, извън въздушната база, не беше част от сценария, изложен в преговорите между заговорниците от режима и опозиционните преговарящи. \r\nЗапознат с разговорите казаха, че призивът на двамата за въстание разби доверието на преговарящите от режима, които след това се оттеглиха от споразумението. \r\n\"Леополдо бързо натисна спусъка и загубихме златната възможност да убедим венецуелските военни да свалят Мадуро\", заяви опозиционна фигура във Вашингтон, който е в тесен контакт с водещите врагове на Мадуро във Венецуела. \r\nЛопес, който избяга в испанското посолство във вторник, не можеше да бъде намерен за коментар. Той се появи в четвъртък, казвайки на репортерите, че във вторник не е имало \"намерение за преврат\". \r\nМного други опозиционери защитиха Лопес и казват, че той и Гуайдо са действали във вторник, едва след като техните събеседници от режима са започнали да се отказват от споразумението. Не е известно дали са го направили, защото контраразузнавателните агенти са открили заговора или защото ключови участници от правителствената страна никога не са имали намерение да оттеглят доверието си от  Мадуро. \r\nНякои подозират в проваления сценарий министъра на отбраната, Падрино. Някои хора, запознати със събитията от последните няколко дни, казват, че той е използвал преговорите, за да усети предателите и да открие заговор срещу Мадуро. \r\n\"Беше наивно да се доверяваме на тези лица, които са компрометирани с правителствената мафия на Мадуро и Диосдадо\", казва опозиционер, позовавайки се на президента и втория човек след него, Диосдадо Кабело. \r\nПрез януари високопоставеният служител на Тръмп заяви, че усилията за преговори с Падрино са се провалили. \"Стана абсолютно ясно, че той е изцяло лоялен на режима\", каза чиновникът. \r\nСъс сигурност някои членове на въоръжените сили, макар и подкрепящи преговорите за отстраняване на Мадуро, са били наясно, че преговорите могат да бъдат използвани за откриване на дисиденти. Аудиозапис, предоставен на вестника от високопоставена опозиционна фигура, предполага, че военните офицери обсъждат тази перспектива. \r\n\"Ние се притеснявахме, че това е капан\", може да се чуе един неидентифициран офицер, който говори във вторник, след като Гуайдо призова военните да го подкрепят. „Имаме единици, които са готови да излязат с трудности, защото операцията не е била планирана за днес. Но проблемът е, че ако нямаме достатъчно сила, опитът ще се провали.\" \r\nСлед неуспешния преврат  генерал Фигера е избягал от страната, казаха хора, запознати с положението му. А онези правителствени служители, които бяха идентифицирани като част от заговора срещу г-н Мадуро, излязоха публично на национално организирани събития, за да покажат подкрепата си за президента. Те включват и Падрино, министър на отбраната; генерал Иван Ернандес, началник на военното контраразузнаване; и генерал Хесус Суарес Чурио, ръководител на армията. Всички се появиха с Мадуро в четвъртък, когато той изнесе реч пред войските във Форт Тиуна, база в Каракас. \r\nСъдия Морено, в телефонен разговор с държавната телевизия във вторник, отхвърли опита за премахване на Мадуро. \r\nПадрино призна, че хора на опозицията са стигнали до него, за да го накарат да се обърне срещу правителството, на което служи. \r\n„Те се опитват да ни купят, сякаш сме някакви наемници ,“ казва той, застанал до господин Мадуро. \"Онези, които са паднали толкова ниско, продали са своя войнишки дух, престават да бъдат войници и, разбира се, не могат да бъдат сред нас.\"  Юлиян Марков \r\n*** Президентът Тръмп в събота изрази увереност в Ким Чен-ун от Северна Корея, след като страната изстреля няколко ракети с малък обсег в посока към Япония, пише електронното издание на американския вестник  The Hill . \r\n\"Всичко в този много интересен свят е възможно, но аз вярвам, че Ким Чен-ун напълно осъзнава големия икономически потенциал на Северна Корея, и няма да направи нищо, за да попречи или да го спре\", коментира Тръмп. \r\n\"Той също така знае, че аз съм с него и не иска да наруши обещанието си към мен,\" добави той. \r\n„Всичко в този много интересен свят е възможно, но аз вярвам, че Ким Чен-ун напълно осъзнава големия икономически потенциал на Северна Корея, и няма да направи нищо, за да се намеси или да го прекрати. Той също така знае, че съм с него и не иска да наруши обещанието си към мен. Сделката ще се случи!“ – написа американския президент Доналд Тръмп в социалната мрежа „Туитър“ след извършените днес по-рано опити с ракети с малък обсег. \r\nЮжнокорейският началник-щаб каза, че ракетите са с обхват до 200 километра и са паднали в морето между Северна Корея и Япония. \r\nСъботният опит се провежда седмици след като Северна Корея обяви, че е провела тестово изстрелване на \"новия тип тактическо управляемо оръжие\", което лично е наблюдавано от Ким. \r\nЛидерът на Северна Корея обяви мораториум върху ракетните и ядрените опити миналата година, но сателитните изображения, докладвани през последните месеци, показват продължаваща ядрена активност в заводите на страната. \r\nТръмп многократно назовава Ким по име в „Туитър“  като заявява, че е оптимист, че двамата лидери могат да постигнат споразумение за премахване на ядрената програма на Северна Корея. \r\nДлъжностни лица от администрацията на Тръмп заявиха, че макар че са оптимисти, че ядрената сделка може да бъде постигната в бъдеще, няма да бъдат облекчени санкциите срещу Северна Корея, докато не бъде постигнато такова споразумение. Те също така предположиха, че трета среща на върха между Тръмп и Ким може да се осъществи в някакъв момент. \r\n\"Ясно е, че Пхенян е разочарован от приключването на неотдавнашната среща на върха с Вашингтон във Виетнам, която не е довела до никакъв пробив\", заяви Хари Казянис, директор на корейските изследвания в Центъра за национални интереси, в изявление в петък вечер. \r\n\"Ясно е също така, че Северна Корея е ядосана от липсата на гъвкавост в позицията на администрацията на Тръмп за облекчаване на санкциите, като се придържа към политика на \"максимален натиск , добави той. \r\n*** Военното крило на терористичната групировка  „Ислямски джихад“ в Газа публикува видеозапис, който заплашва с ракетни атаки срещу ядрения реактор в Димона и други чувствителни обекти в Израел, пише израелското англоезично издание  The Times of Isarel . \r\nВидеото показва, че членовете на групата, подкрепяна от Иран, зареждат ракета в ракетна установка и идва на фона на изострена борба между Израел и терористичните групировки в Ивицата Газа. \r\nВ допълнение към реактора в Димона, видеото също показва кадри на международното летище на Тел Авив „Бен Гурион“, пристанището на Ашдод и рафинериите в северния град Хайфа. \r\nМъж и жена в района на южния крайбрежен град Ашкелон са ранени  от ракети, изстреляни от Ивицата Газа, има поразени жилища и инфраструктура. Над 150 ракети са изстреляни от Ивицата Газа, а десетки са прихванати от противоракетната  система „Железен купол“. \r\n*** Заради „недостатъци“ на местните избори през март в Истанбул, най-големият град на Турция с население от 16 милиона души, обществеността иска да се проведат нови избори, каза президентът на Турция в събота, цититран от близкото до управляващата партия издание  Yeni Safak . \r\n„Моите граждани ми казват това: Уважаеми господин президент, тези избори трябва да бъдат проведени отново, \"каза президентът Реджеп Тайип Ердоган в Истанбул на церемонията по откриването на нов щаб на Асоциацията на независимите индустриалци и бизнесмени.  \r\nКоригирането на корупцията на изборите ще оправдае Върховния избирателен съвет  и ще облекчи сърцата на турския народ.  \r\n\"Всичките ни усилия са насочени към това да се върне стойността на народния вот отново на народа\", заяви Ердоган, президент и лидер на управляващата Партия на справедливостта и развитието (ПСР), добавяйки, че те не искат изборите в Истанбул да бъдат загубени заради нередности и незаконни действия.", "date": "2019.05.05", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/05/05/2653901/the-guardian-hilyadi-se-sabraha-v-glazgou-na-miting-za-nezavisimost-na-shotlandiya.html", "text": "Хиляди излязоха по улиците на Глазгоу в най-голямата демонстрация на подкрепа за независимост на Шотландия, след като Никола Стърджън заяви, че ще внесе законодателна инициатива за провеждане на втори референдум по въпроса, пише британското левичарско издание  The Guardian . \r\nМитингът „Всички под едно знаме“, оглавявано от знаменосец с гайда, се проведе в централната част на шотландския град в събота следобед. \r\nДемонстрантите носиха много шотландски знамена. Имаше карнавална атмосфера, тъй като семействата и стопани с кучетата си се включиха, последвани от барабанисти и гайдари и викове „независимост сега”. \r\nШотландската полиция заяви, че е трудно да се прецени точният брой на участниците, защото хората са се присъединили към марша в различни точки по маршрута, но до 17:00 те са смятали, че има между 30 000 и 35 000 души, събрани на митинга на Глазгоу Грийн. \r\nСтърджън, първият министър на Шотландия, каза в края на април, че вторият референдум за независимост трябва да се проведе до май 2021 г., ако Брекзит действително се състои, но не пристъпи към нови призиви към правителството да й позволят провеждането на плебисцит. \r\n„Всички под едно знаме“, което се описва като „отворено за всеки, който желае независима Шотландия“, има маршове, планирани в Шотландия през лятото, като кулминацията е на събитие в Единбург на 5 октомври. \r\nВ петък в Националния парламент организаторите предупредиха присъстващите за възможното наличие на контра-демонстрации по маршрута. „Демонстрантите могат или да игнорират контра-демонстрантите, или да се усмихват и да махат ... нашето движение не се нуждае от негативна публичност“, заявиха те. \r\nМеждувременно, активистите на „Шотландската национална партия“ (СНП) разпределяха половин милион листовки „Спри Брекзит“ в цялата страна в първата от трите съботни кампании преди европейските избори. \r\nПролетната конференция на партията, проведена в Единбург миналия уикенд, призова избирателите да използват изборите за ЕС като възможност да засилят подкрепата на Шотландия за оставане в ЕС. \r\nДве проучвания, проведени от YouGov и Panelbase, предполагат, че СНП ще спечели три или четири от шестте места за евродепутати в Шотландия, оставяйки Лейбъристката и Консервативнита партии с по един. Според резултатите от анкетата на YouGov, СНП е на път да спечели 40% от вота. \r\nНа конференцията Стърджън заяви: „Посланието ни за избирателите, които ще отидат до урните на 23 май, ще бъде ясно и директно. И, за разлика от това на Лейбъристите, ще бъде недвусмислено. Шотландия е срещу Брекзит. Шотландия е за Европа“. \r\nПревод и редакция:", "date": "2019.05.05", "title": "The Guardian: Хиляди се събраха в Глазгоу на митинг за независимост на Шотландия"}
{"url": "http://www.focus-news.net/news/2019/05/05/2653902/tass-varhovnata-rada-iska-inauguratsiyata-na-zelenski-da-e-na-28-may-za-da-ne-mozhe-da-razpusne-parlamenta-toy-nastoyava-za-19-may.html", "text": "Лидерите на фракциите и депутатските групи във Върховната рада считат, че инаугурацията на новия президент на Украйна трябва да се състои на 28 май, съобщи в събота пред журналистите председателят на депутатската група „Възраждане“ Виктор Бондар, предава  ТАСС . \r\n„Датата 28 май за инаугурацията на Владимир Зеленски е комфортна за мнозинството от депутатите“, заяви Бондар. \r\nТой обясни, че много народни представители биха искали да отложат инаугурацията за след 27 май, за да не може новоизбраният държавен глава да има право да разпусне Радата. „Но все пак не изключвам, че на 14 май на заседанието на Радата може да бъде взето решение инаугурацията на новоизбрания президент да е на 19 май, за което настоява Владимир Зеленски“, отговори Бондар. \r\nТой съобщи още, че на срещата са участвали председателят на депутатската група на „Блок Петро Порошенко“ Артур Герасимов, председателят на „Баткивщина“ Юлия Тимошенко и лидерът на Радикалната партия Олег Ляшко. „Бяха и техните заместници“, уточни Бондар. \r\nПо-рано Зеленски заяви, че би искал да има законното право да разпусне сегашния състав на парламента. Предвид това, че в неговия днешен състав няма нито един представител на партията на новия държавен глава „Слуга народа“, той предпочита да обяви предсрочни парламентарни избори. Но законът му забранява да го направи шест месеца преди изтичането на мандата на депутатите. Легитимността на сегашния парламент завършва на 27 ноември т.г. А това означава, че ако Зеленски встъпи в длъжност след 27 май, той няма да може да разпусне Радата. Експертна прогноза \r\n„Ако датата на инаугурацията бъде след  27 май, това означава, че екипът на Зеленски е съгласувал с ключовите политически играчи съдбата на парламента, преизбиране на президентската квота в парламента и приемане на първостепенни пакети от закони“, заяви кореспондентът на ТАСС и началник на Украинския институт за анализ и мениджмънт на политиката Руслан Бортник. Но готовността на Зеленски да се договаря с представители на предходната администрация може да повлияе негативно на неговия рейтинг в навечерието на парламентарните избори през есента, уверен е експертът. \r\nНо в случай, че не успее да се договри, за новия президент отново би възникнал негативен сценарий на развитие на събитията. „Ако инаугурацията е след 27 май, Зеленски ще встъпи в своите пълномощия в условия на конфликт с ключови финансово-политически групи“, прогнозира Бортник. \r\nТова означава, че до края на 2019 година на новият президент ще му е трудно да започне да реализира гръмките си предизборни обещания, което може да му донесе не толкова добри резултати на следващите избори за Върховна рада, които по план трябва да се състоят на последната неделя на октомври. \r\nПревод и редакция:", "date": "2019.05.05", "title": "ТАСС: Върховната рада иска инаугурацията на Зеленски да е на 28 май, за да не може да разпусне парламента, той настоява за 19 май"}
{"url": "http://www.focus-news.net/news/2019/05/05/2653904/dzheykab-riys-mog-katastrofalnite-mestni-izbori-mozhe-da-sa-skrita-blagosloviya-za-konservativnata-partiya.html", "text": "Времето на Тереза Мей като премиер изтича. Катастрофалните местни избори за „Торите“ са симптом за партия, която е забравила как да управлява , защо иска да управлява и какво е обещала на избирателите, когато им е предложила да й предадат управлението, пише лидерът на радикалните евроскептици в Консервативната партия на Великобритания Джейкъб Рийс-Мог в статия за официоза на партията  The Telegraph . \r\nСпоред него, най-ясният пример, че партията е забравила как да управлява е аферата с „Хуавей“, заради която министър-председателят уволни министъра на отбраната Гавин Уилямсън. Рийс-Мог е на мнение, че най-важното задължение на една администрация е да защитава границите на държавата. \r\n„Затова, дори и най-малкият риск технологиите на „Хуавей“ да бъдат използвани от китайското правителство за шпионаж, трябва да е причина те да не бъдат използвани. Когато най-близките ни съюзници ни казват да не купуваме нищо от тази компания, всяко далновидно ръководство би трябвало да го вземе предвид и да изпрати куртоазни извинения на китайците“, пише политикът. \r\n„Да забравяш това, което си обещал, е най-големият грях. Циниците дори може да си мислят, че никой не е имал намерение да изпълнява тези обещания още от началото. Това е най-разяждащото виждане, с разрушително въздействие както върху доверието в политиците като цяло, така и в подкрепата на определена партия. Скорошната история показва колко опустошителна може да бъде загубата на доверие и колко бързо могат да бъдат изгубени и смятаните за сигурни места“, добавя той. \r\n„Министър-председателят обеща да осъществи Брекзит, казваше, че ще излезем на 29 март, че „по-добре е да няма сделка, отколкото да има лоша сделка“, че „Брекзит означава Брекзит“ и че ще излезем от митническия съюз и единния пазар. Нищо от това не се случи и както Либерал-демократите бяха наказани за капитулацията си за таксите за обучение, така „Торите“ пострадаха на местните избори“, обяснява Рийс Мог. \r\nСпоред лидерът на евроскептиците в Консервативната партия това е „много нечестно спрямо множество общински съветници, които са работили неуморно за своите избиратели, понякога с десетилетия. Те не бяха избрани не заради нещо, което са направили, а заради провалите на ръководството. Хората, които обикновено гласуват за Торите, или останаха у дома или гласуваха за протестна партия, било то либералдемократи, зелени или независими. Лейбъристката партия пострада също, защото също така не успя да изпълни обещанията си за Брекзит. Това бе предупредителният изстрел за Консервативната партия и тя трябва да му обърне внимание“ \r\n„Макар че значението на местната власт не трябва да бъде подценявано, това би могло да бъде маскирано благословение, тъй като сега дава възможност на „Торите“ да направят правилно нещата, които объркаха. Неизбежно, това трябва да се случи с нов лидер. Госпожа Мей вече обяви, че ще се оттегли преди следващите избори, но това трябва да бъде някой, който изповядва консервативни убеждения, да ги приложи в действие и да гарантира, че ще изпълни обещанията си. \r\nНай-очевидно, Брекзит трябва да се случи в истинска форма. Васалната държава, за която, очевидно, правителството и опозицията са се съгласили, включително с митническия съюз и високото привеждане в съответствие, не е отговорът. Това просто ще окисли неуспеха, който току-що беше наказан на местните избори“, пише още Джейкъб Рийс-Мог. \r\nПревод и редакция:", "date": "2019.05.05", "title": "Джейкъб Рийс-Мог: Катастрофалните местни избори може да са скрита благословия за Консервативната партия"}
{"url": "http://www.focus-news.net/news/2019/05/05/2653903/afp-izrael-zatvori-vsichki-gkpp-s-ivitsata-gaza.html", "text": "Израел обяви в събота, че затваря своите ГКПП за преминаване на стоки и хора с Ивицата Газа, както и зоната за риболов по крайбрежието, в отговор на ракетните удари от сутринта, предава  AFP . \r\nГраничните пунктове и зоната за риболов са затворени до второ нареждане след рязко изостряне на обстановката, след като от Ивицата Газа изстреляха десетки ракети към Израел, който от своя страна реагира с въздушни и артилерийски удари, при които се съобщава за смъртта на млад палестинец. \r\nПреди това в петък вечерта след продължило повече от месец затишие се проведе масов палестински протест, съпроводен с насилие, при което бяха убити четирима палестинци, включително двама членове на „Хамас“.  Юлиян Марков", "date": "2019.05.05", "title": "AFP: Израел затвори всички ГКПП с Ивицата Газа"}
{"url": "http://www.focus-news.net/news/2019/05/05/2653908/predi-poseshtenieto-na-papata-premierat-boyko-borisov-proveri-remonta-na-am-trakiya-i-podgotovkata-v-rakovski-obzor.html", "text": "Ден преди официалното посещение на папа Франциск у нас министър-председателят Бойко Борисов провери ремонта на АМ „Тракия“ и подготовката в град Раковски. Главата на Римокатолическата църква ще бъде на апостолическо пътуване в България от 5 до 7 май, като ще посети градовете София и Раковски, където се намира най-голямата католическа общност в страната. След това папа Франциск ще замине за столицата на Северна Македония – Скопие. \r\nПремиерът Бойко Борисов провери как текат ремонтите на три от мостовете на автомагистрала „Тракия“. Работниците на терен му обясниха, че съоръженията се ремонтират основно и се подменят с оглед сеизмичността на района, като ремонтните дейности се изпълняват в срок. Ремонтират се мостове на 13, 15 и 20 км от АМ „Тракия“. „Тези стари мостове могат да паднат при първото земетресение. На практика се правят нови мостове“, коментира Бойко Борисов. „Намираме се на 70 м над земята, исках да видя при какви условия се работи. Работят и в събота, без почивка“, посочи той. Очаква се до 1 юни ремонтът да бъде завършен. \r\nМинистър-председателят посети и Раковски, където заедно с министъра на вътрешните работи Младен Маринов инспектира подготовката на католическия храм „Пресвето сърце Исусово“, където на 6 май папа Франциск ще отслужи света литургия с първо причастие на 250 деца от цяла България. „Бил съм тук, като беше срината църквата, когато и площадът го нямаше. Много ми харесва сега“, заяви Борисов. Той посочи, че държавата няма неизпълнено обещание към град Раковски. „И службите много работа свършиха, и кметът. Постарали са се, добре са направени църквата и площадът. Мисля, че цял свят ще го оцени, независимо от всяка конспирация, в която са ни вкарвали\", коментира Борисов. По думите му посещението на папата показва, че пътят, който извървяха България и Северна Македония с подписването на договора за добросъседство и името, е правилен. „Това е знак на един свят човек, обичан папа. Така че Господ да е с нас. В края на краищата всички се молим на един Господ“, каза още Борисов. „Няма да има агенция по света, няма да има вестник, който да не напише къде е папата. И мисля, че си заслужава инвестицията“, подчерта Борисов. Той заяви, че ще бъде направено всичко възможно посещението на папа Франциск да бъде добра реклама за България.", "date": "2019.05.05", "title": "Преди посещението на папата: Премиерът Бойко Борисов провери ремонта на АМ „Тракия“ и подготовката в Раковски (ОБЗОР)"}
{"url": "http://www.focus-news.net/news/2019/05/05/2653909/sliven-tsentarat-za-podgotovka-na-spetsialisti-provede-futbolen-turnir.html", "text": "Център за подготовка на специалисти-Сливен организира и проведе футболен турнир по случай празника на Българската армия – 6 май. Това съобщиха от  Военното поделение . Участваха осем отбора, от които четири са от ЦПС. Състезанието по футбол на малки врати се проведе на стадиона във войсковия район на ул. „Роза Люксембург”№ 1 до 3 май. На първо място се класира отборът на Районно управление „Полиция” –Сливен, на второ отборът на Районна служба „Пожарна безопасност и защита на населението“ – гр. Сливен, на трето място е отборът на щаба на Център за подготовка на специалисти. Грамота за най-спортсменска игра получи отборът на ТД на ДАНС-Сливен. Медалите на отборите-победители връчиха командирът на ЦПС полковник Любомир Вачев и директорът на ТД на ДАНС държавен агент Николай Чиликов.", "date": "2019.05.05", "title": "Сливен: Центърът за подготовка на специалисти проведе футболен турнир"}
{"url": "http://www.focus-news.net/news/2019/05/05/2653910/smolyan-preskonferentsiya-za-premierata-na-spektakala-da-byahme-okosili-neshto-shte-se-provede-v-rodopskiya-dramatichen-teatar-nikolay-haytov-na-7-may.html", "text": "Пресконференция по повод премиерата на спектакъла „Да бяхме окосили нещо!“ ще се проведе на 7 май от 14.00 часа в зала 2 на Родопски драматичен театър „Николай Хайтов“ – Смолян. Това съобщиха от  театъра . Спектакълът е по текстове на Славомир Мрожек, постановка и адаптация – Гергана Тодева, музика – Златко Митрески, участват – Атанас Найденов, Асен Левов, Божана Мановска, Борис Хаджийски, Васил Читанов. Премиерата ще се състои на 9 май.", "date": "2019.05.05", "title": "Смолян: Пресконференция за премиерата на спектакъла „Да бяхме окосили нещо!“ ще се проведе в Родопския драматичен театър „Николай Хайтов“ на 7 май"}
{"url": "http://www.focus-news.net/news/2019/05/05/2653905/rse-makedoniya-papata-otpravi-obrashtenie-kam-severna-makedoniya.html", "text": "Папа Франциск, преди посещението си в Северна Македония на 7 май, изпрати послание до гражданите, че откакто страната е станала независима, \"Светият престол иска да установи приятелски и дипломатически отношения с нея\", цитира думите му македонската редакция на  Радио “Свободна Европа“ . \r\n„Днес, повече от всякога, има нужда в Европа и по света да се развие култура на прогреса, култура на братство и аз ще дойда сред вас, за да посея това семе. Сигурен съм, че вашата страна е подходяща да получи това семе и ще даде плодове, \"се казва в съобщението. \r\nПапата подчертава, че специалната красота на Македония се дължи на различните култури, етноси и религии, които живеят в нея. Разбира се, казва той, съвместното съществуване не винаги е лесно, но изтъква, че си струва да се инвестира в това усилие, защото \"най-красивите мозайки са тези, които имат най-много цветове\". \r\nВ съобщението той подчертава, че посвещава посещението си на \"великия светец на вашата страна\" Майка Тереза, която е родена и израснала в Скопие. \r\nПапа Франциск в посланието казва, че иска да изрази радостта и приятелството, което изпитва към хората и църквата в страната.  Юлиян Марков", "date": "2019.05.05", "title": "РСЕ (Македония): Папата отправи обръщение към Северна Македония"}
{"url": "http://www.focus-news.net/news/2019/05/05/2653906/the-times-of-israel-islyamski-dzhihad-zaplashi-atomen-reaktor-i-mezhdunarodno-letishte.html", "text": "Военното крило на терористичната групировка  „Ислямски джихад“ в Газа публикува видеозапис, който заплашва с ракетни атаки срещу ядрения реактор в Димона и други чувствителни обекти в Израел, пише израелското англоезично издание  The Times of Isarel . \r\nВидеото показва, че членовете на групата, подкрепяна от Иран, зареждат ракета в ракетна установка и идва на фона на изострена борба между Израел и терористичните групировки в Ивицата Газа. \r\nВ допълнение към реактора в Димона, видеото също показва кадри на международното летище на Тел Авив „Бен Гурион“, пристанището на Ашдод и рафинериите в северния град Хайфа. \r\nМъж и жена в района на южния крайбрежен град Ашкелон са ранени  от ракети, изстреляни от Ивицата Газа, има поразени жилища и инфраструктура. Над 150 ракети са изстреляни от Ивицата Газа, а десетки са прихванати от противоракетната  система „Железен купол“.  Юлиян Марков", "date": "2019.05.05", "title": "The Times of Israel: „Ислямски джихад“ заплаши атомен реактор и международно летище"}
{"url": "http://www.focus-news.net/news/2019/05/05/2653911/blagoevgrad-oblastno-sastezanie-po-protivopozharen-sport-shte-se-provede-na-8-may.html", "text": "Областно състезание по противопожарен спорт ще се проведе в Регионална служба „Пожарна безопасност и защита на населението“ – Благоевград на 8 май. Това съобщиха за  Радио „Фокус“ – Пирин  от Областната дирекция на МВР – Благоевград. Паралелно със събитието в двора на пожарната, състезание ще има и на стадиона в село Българчево. В надпреварата ще участват отборите на РСПБЗН – Благоевград, Сандански, Петрич, Банско, Гоце Делчев, Разлог и сектор СОД. Състезанието ще се проведе в следните дисциплини: 100 – метрова пътека с препятствия; изкачване с щурмова стълба; пожарна щафета 4 х 100 м с препятствия и бойно разгръщане от мотопомпа. Състезанието ще бъде открито в 9.15 часа в двора на РСПБЗН – Благоевград с дисциплината „Изкачване с щурмова стълба”, след което другите дисциплини ще се проведат на стадиона в село Българчево. Осигурени са купи, медали, награден фонд и грамоти за първите три места от индивидуалното и отборно класиране. \r\nЛивия НИНОВА", "date": "2019.05.05", "title": "Благоевград: Областно състезание по противопожарен спорт ще се проведе на 8 май"}
{"url": "http://www.focus-news.net/news/2019/05/05/2653913/pregled-na-mezhdunarodnite-novini-do-6-chasa-agentsiya-fokus.html", "text": "Старши членове на Консервативната партия ще изискат от министър-председателя на Обединеното кралство Тереза Мей да определи точна дата за излизането на страната от структурите на Общността, пише британският национален ежедневник  The Times . Призивът ще бъде отправен на фона на резултатите от местните избори в страната, на които торите получиха най-слабия си резултат за последния почти четвърт век. Консерваторите загубиха места за повече от 1300 съветници, най-лошото им представяне от правителството на Джон Мейджър през 1995 година насам. \r\nРезултатите се разглеждат като сигнал за неудовлетвореността на гласоподавателите от основните партии по въпроса за Брекзит. Това, изглежда, доведе до увеличаване на подкрепата за либералните демократи, които на местните избори получиха най-добрите резултати в историята си. Подобна е ситуацията и със \"Зелени\" и Партията на независимите.  \r\n***  Хиляди излязоха по улиците на Глазгоу в най-голямата демонстрация на подкрепа за независимост на Шотландия, след като Никола Стърджън заяви, че ще внесе законодателна инициатива за провеждане на втори референдум по въпроса, пише британското левичарско издание  The Guardian . \r\nМитингът „Всички под едно знаме“, оглавявано от знаменосец с гайда, се проведе в централната част на шотландския град в събота следобед. \r\nДемонстрантите носиха много шотландски знамена. Имаше карнавална атмосфера, тъй като семействата и стопани с кучетата си се включиха, последвани от барабанисти и гайдари и викове „независимост сега”. \r\nШотландската полиция заяви, че е трудно да се прецени точният брой на участниците, защото хората са се присъединили към марша в различни точки по маршрута, но до 17:00 те са смятали, че има между 30 000 и 35 000 души, събрани на митинга на Глазгоу Грийн. \r\nСтърджън, първият министър на Шотландия, каза в края на април, че вторият референдум за независимост трябва да се проведе до май 2021 г., ако Брекзит действително се състои, но не пристъпи към нови призиви към правителството да й позволят провеждането на плебисцит. \r\n„Всички под едно знаме“, което се описва като „отворено за всеки, който желае независима Шотландия“, има маршове, планирани в Шотландия през лятото, като кулминацията е на събитие в Единбург на 5 октомври. \r\nВ петък в Националния парламент организаторите предупредиха присъстващите за възможното наличие на контра-демонстрации по маршрута. „Демонстрантите могат или да игнорират контра-демонстрантите, или да се усмихват и да махат ... нашето движение не се нуждае от негативна публичност“, заявиха те. \r\nМеждувременно, активистите на „Шотландската национална партия“ (СНП) разпределяха половин милион листовки „Спри Брекзит“ в цялата страна в първата от трите съботни кампании преди европейските избори. \r\nПролетната конференция на партията, проведена в Единбург миналия уикенд, призова избирателите да използват изборите за ЕС като възможност да засилят подкрепата на Шотландия за оставане в ЕС. \r\nДве проучвания, проведени от YouGov и Panelbase, предполагат, че СНП ще спечели три или четири от шестте места за евродепутати в Шотландия, оставяйки Лейбъристката и Консервативнита партии с по един. Според резултатите от анкетата на YouGov, СНП е на път да спечели 40% от вота. \r\nНа конференцията Стърджън заяви: „Посланието ни за избирателите, които ще отидат до урните на 23 май, ще бъде ясно и директно. И, за разлика от това на Лейбъристите, ще бъде недвусмислено. Шотландия е срещу Брекзит. Шотландия е за Европа“. \r\n*** Лидерите на фракциите и депутатските групи във Върховната рада считат, че инаугурацията на новия президент на Украйна трябва да се състои на 28 май, съобщи в събота пред журналистите председателят на депутатската група „Възраждане“ Виктор Бондар, предава  ТАСС . \r\n„Датата 28 май за инаугурацията на Владимир Зеленски е комфортна за мнозинството от депутатите“, заяви Бондар. \r\nТой обясни, че много народни представители биха искали да отложат инаугурацията за след 27 май, за да не може новоизбраният държавен глава да има право да разпусне Радата. „Но все пак не изключвам, че на 14 май на заседанието на Радата може да бъде взето решение инаугурацията на новоизбрания президент да е на 19 май, за което настоява Владимир Зеленски“, отговори Бондар. \r\nТой съобщи още, че на срещата са участвали председателят на депутатската група на „Блок Петро Порошенко“ Артур Герасимов, председателят на „Баткивщина“ Юлия Тимошенко и лидерът на Радикалната партия Олег Ляшко. „Бяха и техните заместници“, уточни Бондар. \r\nПо-рано Зеленски заяви, че би искал да има законното право да разпусне сегашния състав на парламента. Предвид това, че в неговия днешен състав няма нито един представител на партията на новия държавен глава „Слуга народа“, той предпочита да обяви предсрочни парламентарни избори. Но законът му забранява да го направи шест месеца преди изтичането на мандата на депутатите. Легитимността на сегашния парламент завършва на 27 ноември т.г. А това означава, че ако Зеленски встъпи в длъжност след 27 май, той няма да може да разпусне Радата. Експертна прогноза \r\n„Ако датата на инаугурацията бъде след  27 май, това означава, че екипът на Зеленски е съгласувал с ключовите политически играчи съдбата на парламента, преизбиране на президентската квота в парламента и приемане на първостепенни пакети от закони“, заяви кореспондентът на ТАСС и началник на Украинския институт за анализ и мениджмънт на политиката Руслан Бортник. Но готовността на Зеленски да се договаря с представители на предходната администрация може да повлияе негативно на неговия рейтинг в навечерието на парламентарните избори през есента, уверен е експертът. \r\nНо в случай, че не успее да се договри, за новия президент отново би възникнал негативен сценарий на развитие на събитията. „Ако инаугурацията е след 27 май, Зеленски ще встъпи в своите пълномощия в условия на конфликт с ключови финансово-политически групи“, прогнозира Бортник. \r\nТова означава, че до края на 2019 година на новият президент ще му е трудно да започне да реализира гръмките си предизборни обещания, което може да му донесе не толкова добри резултати на следващите избори за Върховна рада, които по план трябва да се състоят на последната неделя на октомври. \r\n*** Президентът Тръмп в събота изрази увереност в Ким Чен-ун от Северна Корея, след като страната изстреля няколко ракети с малък обсег в посока към Япония, пише електронното издание на американския вестник  The Hill . \r\n\"Всичко в този много интересен свят е възможно, но аз вярвам, че Ким Чен-ун напълно осъзнава големия икономически потенциал на Северна Корея, и няма да направи нищо, за да попречи или да го спре\", коментира Тръмп. \r\n\"Той също така знае, че аз съм с него и не иска да наруши обещанието си към мен,\" добави той. \r\n„Всичко в този много интересен свят е възможно, но аз вярвам, че Ким Чен-ун напълно осъзнава големия икономически потенциал на Северна Корея, и няма да направи нищо, за да се намеси или да го прекрати. Той също така знае, че съм с него и не иска да наруши обещанието си към мен. Сделката ще се случи!“ – написа американския президент Доналд Тръмп в социалната мрежа „Туитър“ след извършените днес по-рано опити с ракети с малък обсег. \r\nЮжнокорейският началник-щаб каза, че ракетите са с обхват до 200 километра и са паднали в морето между Северна Корея и Япония. \r\nСъботният опит се провежда седмици след като Северна Корея обяви, че е провела тестово изстрелване на \"новия тип тактическо управляемо оръжие\", което лично е наблюдавано от Ким. \r\nЛидерът на Северна Корея обяви мораториум върху ракетните и ядрените опити миналата година, но сателитните изображения, докладвани през последните месеци, показват продължаваща ядрена активност в заводите на страната. \r\nТръмп многократно назовава Ким по име в „Туитър“  като заявява, че е оптимист, че двамата лидери могат да постигнат споразумение за премахване на ядрената програма на Северна Корея. \r\nДлъжностни лица от администрацията на Тръмп заявиха, че макар че са оптимисти, че ядрената сделка може да бъде постигната в бъдеще, няма да бъдат облекчени санкциите срещу Северна Корея, докато не бъде постигнато такова споразумение. Те също така предположиха, че трета среща на върха между Тръмп и Ким може да се осъществи в някакъв момент. \r\n\"Ясно е, че Пхенян е разочарован от приключването на неотдавнашната среща на върха с Вашингтон във Виетнам, която не е довела до никакъв пробив\", заяви Хари Казянис, директор на корейските изследвания в Центъра за национални интереси, в изявление в петък вечер. \r\n\"Ясно е също така, че Северна Корея е ядосана от липсата на гъвкавост в позицията на администрацията на Тръмп за облекчаване на санкциите, като се придържа към политика на \"максимален натиск , добави той. \r\n***  Лидерът на Сръбската радикална партия (СРП) Воислав Шешел заяви, че идеологията на радикалите остава непроменена, отрече да е извършвал престъпления спрямо хървати от Сърбия и поиска в бъдеще доживотен затвор за всички, които твърдят, че в Сребреница е извършен геноцид, съобщава скопското електронно издание  МКД . \r\nВ рамките на X Конгрес на СРП, проведено в сремското село Хрътковци, Шешел подчерта. че мнозина са поискали забрана за провеждането му там, саргумента, че хърватите са били депортирани от населеното място в началото на 90-те години на миналия век. \r\nШешел отрече, че е извършено злосторство спрямо хърватското население, като припомни, че Хагският трибунал не го е определил като военно престъпление.  \r\n\"Не съм извършил престъпление и ще го докажа. Всички хървати, напуснали Хрътковци, са заменили собствеността си, а това не е депортация и най-вече не е военно престъпление”, заяви Шешел, признат за виновен от Хагския трибунал за преследването на хърватите във Войводина.  \r\nЛидерът на сръбските радикали заяви, че партията, която води, ще критикува правителството там, където греши или не проявява решителност. Като пример той приведе отказа на официален Белград да признае Крим като част от Русия, както и ДНР и ЛНР - като независими държави.  \r\nТой подчерта, че идеологията на СРП не се е променила и няма да се промени и че винаги ще се стреми към антиглобализъм, близост и съюз с Русия, и \"единство на сърбите - православни, мюсюлмани, католици и протестанти\". \r\n*** Председателят на най-голямата опозиционна партия, Демократическата партия (ДП) Лулзим Баша заяви, че \"народното въстание\", което започна на 16 февруари, няма да спре до оставката на премиера Еди Рама и формиране на служебно правителство, което да организира предсрочни избори, цитира думите му македонското електронно издание  “Локално“ . \r\nТой добави, че единствените, които се страхуват от идването на ДП и опозицията на власт, са олигарсите. \r\n„Единствените, което трябва да се страхуват от появата на Демократическа партия и опозицията на власт са пет-шест олигарси, на които ще им вземем парите и ще ги дадем на албанската младеж, на албанските университети. Знам, че се страхуват и им казвам, че е добре, че се страхуват, защото това ще се случи с Божията помощ и с единството на албанците за много кратко време, каза Баша от срещата с привърженици и граждани в град Лежа. \r\nТой поясни, че парите, които са откраднали олигарсите ще бъдат отнети, договорите ще бъдат прекратени, \"тяхното незаконно придобито богатство ще бъде конфискувано с новия закон срещу мафията, срещу олигарсите и ще бъдат върнати на истинските господари на тези пари, там от където бяха откраднати. \" \r\nБаша обеща, че абсолютният приоритет ще бъде висшето образование и прекратяването на корупцията в здравеопазването. \r\nЩе се борим, каза Баша, като призова гражданите масово да се присъединят към четвъртия поред масов протест на обединената опозиция, насрочен за 11 май. \r\nОт февруари, когато започнаха протестите, до сега, са проведени девет протеста, шест от тях пред парламента, докато три \"национални протеста\" бяха проведени пред сградата на правителството. \r\n*** Военното крило на терористичната групировка  „Ислямски джихад“ в Газа публикува видеозапис, който заплашва с ракетни атаки срещу ядрения реактор в Димона и други чувствителни обекти в Израел, пише израелското англоезично издание  The Times of Isarel . \r\nВидеото показва, че членовете на групата, подкрепяна от Иран, зареждат ракета в ракетна установка и идва на фона на изострена борба между Израел и терористичните групировки в Ивицата Газа. \r\nВ допълнение към реактора в Димона, видеото също показва кадри на международното летище на Тел Авив „Бен Гурион“, пристанището на Ашдод и рафинериите в северния град Хайфа. \r\nМъж и жена в района на южния крайбрежен град Ашкелон са ранени  от ракети, изстреляни от Ивицата Газа, има поразени жилища и инфраструктура. Над 150 ракети са изстреляни от Ивицата Газа, а десетки са прихванати от противоракетната  система „Железен купол“. \r\n*** Върховният представител  на ЕС за външаната политика и сигурността Федерика Могерини призова Турция да преразгледа плановете си за започване на проучвателни сондажи за нефт и газ в изключителната икономическа зона на Кипър, които вече са осъдени като незаконни от Европейския съюз, предава  AFP . \r\n\"Изразяваме сериозна загриженост относно обявеното от Турция намерение за извършване на сондажни дейности в изключителната икономическа зона на Кипър,\" каза Могерини в изявление. \r\n\"През март 2018 г. Европейският съвет решително осъди продължаващите незаконни действия на Турция в Източното Средиземноморие\", добави тя. \r\n\"В този контекст ние настоятелно призоваваме Турция да прояви сдържаност,\" добави тя, като предупреди, че ЕС ще \"реагира адекватно на всички незаконни действия, които нарушават правата на Кипър\".", "date": "2019.05.05", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/05/05/2653912/mkd-makedoniya-sheshel-poiska-zatvor-za-vsichki-koito-tvardyat-che-v-srebrenitsa-e-izvarshen-genotsid.html", "text": "Лидерът на Сръбската радикална партия (СРП) Воислав Шешел заяви, че идеологията на радикалите остава непроменена, отрече да е извършвал престъпления спрямо хървати от Сърбия и поиска в бъдеще доживотен затвор за всички, които твърдят, че в Сребреница е извършен геноцид, съобщава скопското електронно издание  МКД . \r\nВ рамките на X Конгрес на СРП, проведено в сремското село Хрътковци, Шешел подчерта. че мнозина са поискали забрана за провеждането му там, саргумента, че хърватите са били депортирани от населеното място в началото на 90-те години на миналия век. \r\nШешел отрече, че е извършено злосторство спрямо хърватското население, като припомни, че Хагският трибунал не го е определил като военно престъпление.  \r\n\"Не съм извършил престъпление и ще го докажа. Всички хървати, напуснали Хрътковци, са заменили собствеността си, а това не е депортация и най-вече не е военно престъпление”, заяви Шешел, признат за виновен от Хагския трибунал за преследването на хърватите във Войводина.  \r\nЛидерът на сръбските радикали заяви, че партията, която води, ще критикува правителството там, където греши или не проявява решителност. Като пример той приведе отказа на официален Белград да признае Крим като част от Русия, както и ДНР и ЛНР - като независими държави.  \r\nТой подчерта, че идеологията на СРП не се е променила и няма да се промени и че винаги ще се стреми към антиглобализъм, близост и съюз с Русия, и \"единство на сърбите - православни, мюсюлмани, католици и протестанти\". Тереза Герова", "date": "2019.05.05", "title": "МКД (Македония): Шешел поиска затвор за всички, които твърдят, че в Сребреница е извършен геноцид"}
{"url": "http://www.focus-news.net/news/2019/05/05/2653914/ekstradiraha-vetko-arabadzhiev-u-nas.html", "text": "Бизнесменът Ветко Арабаджиев, обвинен в това, че е бил лидер на престъпна група за данъчни престъпления и пране на пари, бе върнат под конвой от Испания в България след полунощ в събота, предаде  Нова телевизия . Той ще бъде задържан за 72 ч от прокурор, а след това от обвинението ще настояват и за постоянен арест на бизнесмена пред Специализирания съд. \r\nВетко Арабаджиев и съпругата му Маринела бяха арестувани в началото на март в градчето Кабрера де Мар край Барселона. Месеци наред те бяха издирвани с европейска заповед за арест. В София беше задържан и синът им Вълчо. Българският съд запорира тяхното имущество, а заповеди за запор бяха издадени и за 12 банкови сметки на Ветко и Маринела Арабаджиеви в различни трезори, дялове в 7 търговски дружества и имоти в няколко населени места.  \r\nЕкстрадицията на Маринела Арабаджиева все още не е факт, тъй като испанският съд все още не е взел решение, като е поискал допълнителна информация за нея. По делото е обвинен и синът им – Вълчо, който неотдавна бе пуснат от ареста под гаранция от половин милион лева.", "date": "2019.05.05", "title": "Екстрадираха Ветко Арабаджиев у нас"}
{"url": "http://www.focus-news.net/news/2019/05/05/2653915/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични контролно-пропускателни пунктове. Това съобщиха от пресцентъра на  ГД „Гранична полиция“ . Данните са към 6.00 ч.", "date": "2019.05.05", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/05/05/2653907/predstoyashti-sabitiya-v-stranata-za-5-may-agentsiya-fokus.html", "text": "*** \r\nОт 10.00 часа премиерът Бойко Борисов ще посрещне папа Франциск на правителствения терминал на Летище „София‘. След което двамата ще проведат среща на четири очи. \r\n*** \r\nОт 10.40 часа пред сградата на Президентството ще се състои церемонията по официалното посрещане на папа Франциск. В 11.00 часа държавният глава Румен Радев и Светият отец ще проведат среща на „Дондуков“ 2. \r\n*** \r\nОт 11.30 часа на площад „Атанас Буров“ президентът Румен Радев и папа Франциск ще направят изявления пред представителите на българските власти, гражданското общество и дипломатическия корпус у нас. \r\n*** \r\nОт 13.00 часа ще се състои неделната молитва \"Царица небесна\", която Светият отец ще произнесе на площад \"Свети Александър Невски\". \r\n*** \r\nОт 16.45 часа папа Франциск ще отслужи на площад \"Княз Александър Първи\" неделна молитва „Царица небесна“. \r\n*** \r\nОт 10.00 часа в зала „Мати” на НДК ще се проведе тържественото дипломиране на учениците по проекта „Код Успех” за обучение по английски език. \r\n*** \r\nОт 14.00 часа на езерото „Ариана“ в Борисовата градина ще бъде даден стартът на  благотворителния маратон Wings for Life World Run в подкрепа на хората с гръбначни заболявания. \r\n*** \r\nОт 19.00 часа в зала 1 на НДК Гвардейският представителен духов оркестър и Представителният ансамбъл на Въоръжените сили ще изнесат тържествен концерт за жителите и гостите на столицата. \r\n*** \r\nОт 11.00 часа в Експозиционен центъра „Флора“ ще се проведе демонстрация по грънчарство – „Майсторите АА“. \r\n*** \r\nОт 10.00 часа в района на Дворцовия център на НИАР „Велики Преслав“ продължава съборът на средновековното културно наследство „“Преславни дни“. \r\n*** \r\nОт 14.00 часа кмета на Община Видин Огнян Ценков ще присъства на кулинарното състезание под наслов „Кухня без граници“ и ще разгледа кулинарната изложба, които се организират в рамките на X-то издание на международния фолклорен фестивал „Гергьовден“. \r\n*** \r\nОт 11.00 часа в Държавен куклен театър „Дора Габе“ ще се играе кукленият спектакъл „Момче и вятър“. \r\n*** \r\nВ 11.00 часа ще се проведе Гайдарско надсвирване. От 13.00 часа ще се състои концертът „Надиграй ме в Златоград” с участието на любителски танцови състави. Празниците продължават от 14.00 до 20.00 часа с народно веселие с оркестър „Орион”. \r\n*** \r\nОт 11.30 часа на стадион „Калиакра“ ще се състои първата футболна среща от Европейското първенство по футбол за девойки до 17 години. \r\n*** \r\nОт 16.00 часа на Стадион „Калиакра\" ще започне футболната среща между отборите на Испания-Дания от Европейското първенство на УЕФА за девойки до 17 години. \r\n*** \r\nОт 09.00 часа Старозагорския митрополит Киприан ще отслужи св. Божествена Златоустова литургия в храм на девическия манастир „Въведение Богородично” по повод Томина неделя. \r\n*** \r\nОт 13.30 часа в двора на бившето училище ще започне отбелязването на традиционния празник за Томина неделя. \r\n*** \r\nОт 10.45 часа в дефиле на духовите оркестри ще започне вторият ден от Фестивала на духовите оркестри „Камен Луков. От 11.00 часа в Градската градина ще започне концерт на Джуниър бенд и Мажоретен състав при СУ „Емилиян Станев“ – гр. Велико Търново и Представителен духов оркестър – гр. Габрово. \r\n*** \r\nОт 09.00 часа Константийският епископ Яков ще оглави архиерейска света Литургия в катедралния храм „Св. Богородица“ на Томина неделя. \r\n*** \r\nОт 09.00 часа ще започне велообиколка на планина Беласица. \r\n*** \r\nОт 11.00 часа на градския площад за първи път с детски музей на открито ще бъде представена инициативата „Опознай Петрич, за да го обикнеш“. \r\n*** \r\nОт 18.00 часа в кв. „Дълбошница“ ще започне празничен концерт по повод празника на града. \r\n*** \r\nОт 20.00 часа на сцената на градски площад ще започне спектакълът „Как ще Ни стигнат американците“ на Ансамбъл „Българе“. \r\n*** \r\nОт 17.00 часа ще се проведе Тържествена сесия на Общинския съвет, на която ще бъде връчено посмъртно званието „почетен гражданин на град Пещера“ на Красимир Узунов – президент на Агенция и Радиоверига „Фокус“. \r\n*** \r\nОт 20.45 часа ще се проведе Тържествена заря-проверка в чест на Деня на Пещера. \r\n*** \r\nОт 8.00 часа от площад “Стефан Стамболов” стартира Маратон Пловдив 2019. \r\n*** \r\nОт 07.00 часа в спортна зала „Олимпиада“ ще се извърши контролно мерене на финалистите във всички възрастови групи в Държавния шампионат по кикбокс в стил К1. Финалните срещи започват в 10.00 часа. \r\n*** \r\nОт 08.00 часа на пл. „Централен“ ще бъде открит „Маратон Пловдив”. \r\n*** \r\nОт 12.00 часа пред Манастир „Свети Георги” ще се проведе турнир по народни борби „Гергьовден”. \r\n*** \r\nОт 12.30 часа в залата на хотел „Сънсет Ризорт“ - Поморие ще се проведе турнирът по танци „Изгряващи звезди“, както и Състезание по шоу програми. \r\n*** \r\nОт 18.30 часа на открита сцена на НЧ „Светлина 1939” ще се състои празничен гергьовденски концерт. \r\n*** \r\nОт 09.30 часа Белоградчишкият епископ Поликарп ще оглави Архиерейска света Литургия в Осеновлашки манастир „Рождество Богородично“ – Седемте престола на Томина неделя. \r\n*** \r\nОт 09.00 часа ще се проведат тандем тренировките и директни битки в 1-вия кръг от „Български дрифт шампионат“. \r\n*** \r\nОт 10.00 часа на централния площад в града ще се проведе Общински пролетен събор „Да запеем заедно- 50 години Смядово град“. \r\n*** \r\nОт 18.00 часа на централния площад ще започне празникът на село Хрищени под надслов „Зелен, зелен Гергьовден“. ЕВРОПЕЙСКИ ИЗБОРИ 2019 \r\n*** \r\nОт 12.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще проведат среща-дискусия с жители на общината в залата на читалище „Просвета“. \r\n*** \r\nОт 10.30 часа до Часовника в града ще бъде открит информационния център (шатра) на „БСП за България“. Официален гост на откриването ще бъде кандидатът за евродепутат на БСП Деница Златева. \r\n*** \r\nВ 11.30 часа кандидатът за евродепутат на БСП Деница Златева ще посети Национална изложба на цветя с международно участие „ФЛОРА“ в Морската градина. \r\n*** \r\nОт 18.00 часа в зала „22 септември“ водачът на листата на БСП за европейските избори Елена Йончева ще се срещне с гражданите на Благоевград. В 17.45 часа ще се проведе кратък брифинг. \r\n*** \r\nОт 13.00 часа водачът на листата за евроизборите на „БСП за България“ Елена Йончева ще посети Художествена галерия „Владимир Димитров – Майстора“. Програмата предвижда среща с културните дейци на Кюстендил и среща с обществеността в града. \r\n*** \r\nОт 14.00 часа водачът на листата на ГЕРБ и СДС за изборите за Европейски парламент Мария Габриел и кандидатите за евродепутати Андрей Новаков и Асим Адемов ще бъдат гости на празника на село Пиперков чифлик, който ще се проведе в двора на бившето училище. \r\n*** \r\nВ 10.00 ч. на площада в града водачът на листата на БСП Елена Йончева и кандидатът за евродепутат Димитър Данчев ще се срещнат с обществеността на централен градски площад в Кресна. \r\n*** \r\nОт 20.00 часа на централния градски площад водачът на листата на ГЕРБ и СДС за европейските избори Мария Габриел и кандидатът за евродепутат Асим Адемов ще присъстват на отбелязването на празника на града. \r\n*** \r\nВ 11.00 часа в читалището на града кандидатът за евродепутат от БСП проф. Румен Гечев ще се включи в честването на 100- годишнината от създаването на партийната организация на БСП в града.  \r\n*** \r\nОт 16.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков и Асим Адемов ще се срещнат с жители в залата на Община Рила.", "date": "2019.05.05", "title": "Предстоящи събития в страната за 5 май (Агенция „Фокус“)"}
{"url": "http://www.focus-news.net/news/2019/05/05/2653918/nimh-dnes-oblachnostta-shte-e-predimno-znachitelna-na-mesta-s-valezhi-ot-dazhd-maksimalnite-temperaturi-shte-sa-mezhdu-21-i-26.html", "text": "Днес облачността над страната ще е предимно значителна, на места с валежи от дъжд. По-съществени и придружени с гръмотевици ще са валежите след обяд и вечерта в западните райони и Родопите. Преди обяд в Източна България облачността ще е разкъсвана, но и там бързо ще се заоблачи и превали. Атмосферното налягане е по-ниско от средното за месеца и продължава да се понижава. \r\nЩе духа умерен южен вятър, в Източна България и на места на север от планините ще е силен и поривист. Привечер вятърът в Западна България ще се ориентира от запад и ще отслабва. Остава топло, с максимални температури предимно между  21° и 26°. Това съобщи за Агенция „Фокус“ дежурният синоптик в  Националния институт по метеорология и хидрология (НИМХ) Боряна Маркова.  \r\nНад Черноморието облачността ще е променлив, по-често значителна. На места ще превали слаб дъжд. Ще духа умерен до временно силен вятър от юг-югоизток. Максимални температури на въздуха 18-23°. Температурата на морската вода е 14-15°. Вълнението на морето ще е 2-3 бала. \r\nНад планините ще е предимно облачно. На места ще има валежи от дъжд, след обяд и вечерта в масивите от Югозападна България ще са интензивни и придружени с гръмотевици. Вятърът ще е силен, по откритите части и северните склонове и временно бурен, от юг. Топло, с максимална температура на 1200 метра около 14°, на 2000 метра - около 8°.", "date": "2019.05.05", "title": "НИМХ: Днес облачността ще е предимно значителна, на места с валежи от дъжд, максималните температури ще са между 21° и 26°"}
{"url": "http://www.focus-news.net/news/2019/05/05/2653917/predstoyashti-sabitiya-v-stranata-za-5-may-agentsiya-fokus.html", "text": "*** \r\nОт 10.00 часа премиерът Бойко Борисов ще посрещне папа Франциск на правителствения терминал на Летище „София‘. В 10.10 часа двамата ще проведат среща на четири очи. \r\n*** \r\nОт 10.40 часа пред сградата на Президентството ще се състои церемонията по официалното посрещане на папа Франциск. В 11.00 часа държавният глава Румен Радев и Светият отец ще проведат среща на „Дондуков“ 2.  \r\n*** \r\nОт 11.30 часа на площад „Атанас Буров“ президентът Румен Радев и папа Франциск ще направят изявления пред представителите на българските власти, гражданското общество и дипломатическия корпус у нас.  \r\n*** \r\nВ 12.00 часа папа Франциск ще посети Българския патриарх Неофит в Синодалната палата. Двамата ще отправят приветствия и ще си разменят дарове. Ще се състои представяне на делегациите, а след това те ще се отправят към катедралата „Свети Александър Невски“.  \r\n*** \r\nВ 12.50 часа папа Франциск ще се отправи към иконостаса пред олтара в катедралата „Свети Александър Невски“, посветен на светите братя Кирил и Методий. Светият отец ще прекара известно време в мълчалива молитва.  \r\n*** \r\nОт 13.00 часа ще се състои неделната молитва \"Царица небесна\", която Светият отец ще произнесе на площад \"Свети Александър Невски\".  \r\n*** \r\nВ 16.20 часа папа Франциск ще пристигне на площад „Княз Александър I Батенберг“ и ще направи обиколка с папамобила. От 16.45 часа папа Франциск ще отслужи Света литургия. \r\n*** \r\nОт 10.00 часа в зала „Мати” на НДК ще се проведе тържественото дипломиране на учениците по проекта „Код Успех” за обучение по английски език. \r\n*** \r\nОт 14.00 часа на езерото „Ариана“ в Борисовата градина ще бъде даден стартът на  благотворителния маратон Wings for Life World Run в подкрепа на хората с гръбначни заболявания. \r\n*** \r\nОт 19.00 часа в зала 1 на НДК Гвардейският представителен духов оркестър и Представителният ансамбъл на Въоръжените сили ще изнесат тържествен концерт за жителите и гостите на столицата. \r\n*** \r\nОт 11.00 часа в Експозиционен центъра „Флора“ ще се проведе демонстрация по грънчарство – „Майсторите АА“. \r\n*** \r\nОт 10.00 часа в района на Дворцовия център на НИАР „Велики Преслав“ продължава съборът на средновековното културно наследство „“Преславни дни“.  \r\n*** \r\nОт 14.00 часа кмета на Община Видин Огнян Ценков ще присъства на кулинарното състезание под наслов „Кухня без граници“ и ще разгледа кулинарната изложба, които се организират в рамките на X-то издание на международния фолклорен фестивал „Гергьовден“. \r\n*** \r\nОт 11.00 часа в Държавен куклен театър „Дора Габе“ ще се играе кукленият спектакъл „Момче и вятър“. \r\n*** \r\nВ 11.00 часа ще се проведе Гайдарско надсвирване. От 13.00 часа ще се състои концертът „Надиграй ме в Златоград” с участието на любителски танцови състави. Празниците продължават от 14.00 до 20.00 часа с народно веселие с оркестър „Орион”. \r\n*** \r\nОт 11.30 часа на стадион „Калиакра“ ще се състои първата футболна среща от Европейското първенство по футбол за девойки до 17 години.  \r\n*** \r\nОт 16.00 часа на Стадион „Калиакра\" ще започне футболната среща между отборите на Испания-Дания от Европейското първенство на УЕФА за девойки до 17 години. \r\n*** \r\nОт 09.00 часа Старозагорския митрополит Киприан ще отслужи св. Божествена Златоустова литургия в храм на девическия манастир „Въведение Богородично” по повод Томина неделя. \r\n*** \r\nОт 13.30 часа в двора на бившето училище ще започне отбелязването на традиционния празник за Томина неделя.  \r\n*** \r\nОт 10.45 часа в дефиле на духовите оркестри ще започне вторият ден от Фестивала на духовите оркестри „Камен Луков. От 11.00 часа в Градската градина ще започне концерт на Джуниър бенд и Мажоретен състав при СУ „Емилиян Станев“ – гр. Велико Търново и Представителен духов оркестър – гр. Габрово. \r\n*** \r\nОт 09.00 часа Константийският епископ Яков ще оглави архиерейска света Литургия в катедралния храм „Св. Богородица“ на Томина неделя. \r\n*** \r\nОт 09.00 часа ще започне велообиколка на планина Беласица. \r\n*** \r\nОт 11.00 часа на градския площад за първи път с детски музей на открито ще бъде представена инициативата „Опознай Петрич, за да го обикнеш“. \r\n*** \r\nОт 18.00 часа в кв. „Дълбошница“ ще започне празничен концерт по повод празника на града. \r\n*** \r\nОт 20.00 часа на сцената на градски площад ще започне спектакълът „Как ще Ни стигнат американците“ на Ансамбъл „Българе“.  \r\n*** \r\nОт 17.00 часа ще се проведе Тържествена сесия на Общинския съвет, на която ще бъде връчено посмъртно званието „почетен гражданин на град Пещера“ на Красимир Узунов – президент на Агенция и Радиоверига „Фокус“.  \r\n*** \r\nОт 20.45 часа ще се проведе Тържествена заря-проверка в чест на Деня на Пещера. \r\n*** \r\nОт 8.00 часа от площад “Стефан Стамболов” стартира Маратон Пловдив 2019. \r\n*** \r\nОт 07.00 часа в спортна зала „Олимпиада“ ще се извърши контролно мерене на финалистите във всички възрастови групи в Държавния шампионат по кикбокс в стил К1. Финалните срещи започват в 10.00 часа. \r\n*** \r\nОт 08.00 часа на пл. „Централен“ ще бъде открит „Маратон Пловдив”. \r\n*** \r\nОт 12.00 часа пред Манастир „Свети Георги” ще се проведе турнир по народни борби „Гергьовден”. \r\n*** \r\nОт 12.30 часа в залата на хотел „Сънсет Ризорт“ - Поморие ще се проведе турнирът по танци „Изгряващи звезди“, както и Състезание по шоу програми.  \r\n*** \r\nОт 18.30 часа на открита сцена на НЧ „Светлина 1939” ще се състои празничен гергьовденски концерт. \r\n*** \r\nОт 09.30 часа Белоградчишкият епископ Поликарп ще оглави Архиерейска света Литургия в Осеновлашки манастир „Рождество Богородично“ – Седемте престола на Томина неделя. \r\n*** \r\nОт 09.00 часа ще се проведат тандем тренировките и директни битки в 1-вия кръг от „Български дрифт шампионат“. \r\n*** \r\nОт 10.00 часа на централния площад в града ще се проведе Общински пролетен събор „Да запеем заедно- 50 години Смядово град“.  \r\n*** \r\nОт 18.00 часа на централния площад ще започне празникът на село Хрищени под надслов „Зелен, зелен Гергьовден“. ЕВРОПЕЙСКИ ИЗБОРИ 2019 \r\n*** \r\nОт 12.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков ще проведат среща-дискусия с жители на общината в залата на читалище „Просвета“. \r\n*** \r\nОт 10.30 часа до Часовника в града ще бъде открит информационния център (шатра) на „БСП за България“. Официален гост на откриването ще бъде кандидатът за евродепутат на БСП Деница Златева.  \r\n*** \r\nВ 11.30 часа кандидатът за евродепутат на БСП Деница Златева ще посети Национална изложба на цветя с международно участие „ФЛОРА“ в Морската градина. \r\n*** \r\nОт 18.00 часа в зала „22 септември“ водачът на листата на БСП за европейските избори Елена Йончева ще се срещне с гражданите на Благоевград. В 17.45 часа ще се проведе кратък брифинг.  \r\n*** \r\nОт 13.00 часа водачът на листата за евроизборите на „БСП за България“ Елена Йончева ще посети Художествена галерия „Владимир Димитров – Майстора“. Програмата предвижда среща с културните дейци на Кюстендил и среща с обществеността в града.  \r\n*** \r\nОт 14.00 часа водачът на листата на ГЕРБ и СДС за изборите за Европейски парламент Мария Габриел и кандидатите за евродепутати Андрей Новаков и Асим Адемов ще бъдат гости на празника на село Пиперков чифлик, който ще се проведе в двора на бившето училище. \r\n*** \r\nВ 10.00 ч. на площада в града водачът на листата на БСП Елена Йончева и кандидатът за евродепутат Димитър Данчев ще се срещнат с обществеността на централен градски площад в Кресна.  \r\n*** \r\nОт 20.00 часа на централния градски площад водачът на листата на ГЕРБ и СДС за европейските избори Мария Габриел и кандидатът за евродепутат Асим Адемов ще присъстват на отбелязването на празника на града. \r\n*** \r\nВ 11.00 часа в читалището на града кандидатът за евродепутат от БСП проф. Румен Гечев ще се включи в честването на 100- годишнината от създаването на партийната организация на БСП в града.   \r\n*** \r\nОт 16.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков и Асим Адемов ще се срещнат с жители в залата на Община Рила.", "date": "2019.05.05", "title": "Предстоящи събития в страната за 5 май (Агенция „Фокус“)"}
{"url": "http://www.focus-news.net/news/2019/05/05/2653916/aktualna-patna-obstanovka.html", "text": "Информация за актуалната пътна обстановка, предоставена от  Агенция „Пътна инфраструктура“ . Метеорологична обстановка: \r\nНа 05.05.2019 г. облачността над страната ще е предимно значителна. На места ще има превалявания от дъжд. По-съществени и придружени с гръмотевици ще са валежите по-късно след обяд и вечерта в западните райони и Южните Родопи. Временни разкъсвания на облачността ще има главно в Източна България. Ще духа умерен южен вятър, в Източна България и на места в подножията на север от планините ще е силен и поривист. Привечер вятърът в Западна България ще се ориентира от запад и ще отслабне. Остава топло, с максимални температури предимно между 20° и 25°, минимални – между 8° и 13°. Информация за състоянието на републиканските пътища, предоставена от  Агенция “Пътна инфраструктура” . \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n−\tобособяване на две ленти за посоката София – Бургас и една лента за посока Бургас – София. Срок до 05.05.2019 г; \r\n−\t обособяване на две ленти за посоката Бургас – София и една лента за посока София – Бургас. Срок до 07.05.2019 г; \r\n−\t обособяване по една лента за посока София – Бургас и посока Бургас – София. Срок 07.05.2019 г. \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n−\tобособяване на две ленти за посоката  София – Бургас  и една лента за посока  Бургас – София. Срок до 05.05.2019 г; \r\n−\t - обособяване на две ленти за посоката  Бургас – София  и една лента за посока  София – Бургас. Срок до 07.05.2019 г.; \r\n−\t На 07.05.2019 г. - обособяване по една лента за посока София - Бургас и посока Бургас – София. Срок 07.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\nЗа периода на Гергьовден се обособяват две ленти за движение в посока Бургас и една лента за движение в посока София. Срок до 10:00 часа на 05.05.2019 г. \r\n•\tПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЗа периода на Гергьовден се обособяват една лента за движение в посока Бургас и две ленти за движение в посока София от 10:00 часа на 05.05.2019 г. до 10:00 часа на 07.05.2019 г. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението по АМ „Тракия“ в района на гр. Пазарджик в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n−\tдо 05.05.2019 г. - обособяване на две ленти за посоката  София – Варна и една лента за посока Варна - София; \r\n−\t От 05.05.2019 г. до 07.05.2019 г. - обособяване на две ленти за посоката  Варна – София  и една лента за посока София - Варна; \r\n−\t На 07.05.2019 г. - обособяване по една лента за посока София - Варна и посока Варна – София. Срок 07.05.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\n−\t до 05.05.2019 г. - обособяване на две ленти за посоката  София – Варна  и една лента за посока  Варна - София; \r\n−\t От 05.05.2019 г. до 07.05.2019 г. - обособяване на две ленти за посоката  Варна – София и една лента за посока София - Варна; \r\n−\t На 07.05.2019 г. - обособяване на една лента за посока София - Варна и   две ленти посока Варна – София. Срок 07.05.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението на виадукт „Звездица\" от км 2+511 до км 2+911 се осъществява в платното в посока Бургас. Прехвърлянето на движението е при км 2+329 и обратно при км 3+138 като се използват съществуващите преходи в разделителната ивица.Срок до 07.05.2019 г. \r\nАМ „Струма“:  няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\nСъстояние на републиканската пътна мрежа: \r\nограничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград: \r\nДвижението по път София – Кулата в района от изхода на гр. Благоевград до тунела на с. Железница,  от км 366+000 до км 370+000 се осъществява с повишено внимание поради ремонтни дейности. Участъка е обозначен с пътни знаци. Водачите да се движат с повишено внимание и съобразена скорост.Срок до 15.05.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 06.05.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 10.05.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента, поради машинно подравняване на банкети, оформяне на окопи, изкоп под ограничителни системи, в двете направления. Организацията на движение се регулира с пътни знаци. Краен срок до 17.05.2019 г.   \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 18.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 14.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 09.05.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 15.05.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът II-99: Движение с повишено внимание по път ІІ-99 Кости – Кондолово от км. 71+000 до км 80+000 поради извършване попълване на банкети. Участъкът е сигнализиран с пътни знаци. Срок до 10.05.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6008: Движение с повишено внимание по път III-6008 Лукойл-Камено от км 13+000 до км 14+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.05.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ-9009: Движение с повишено внимание по път III-9009 Панчарска рампа-Ново Паничарево от км 3+000 до км 7+000 поради извършване на частични ремонтни дейности на асфалтовата настилка, оформяне на банкети, и окопи. Участъкът е сигнализиран с пътни знаци. Срок до 17.05.2019 г.                 \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 13.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 08.05.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 08.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 10.05.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6202: Движение в една лента  по път III-6202 Слокощница – Богослов от км 4+000 до км 8+000 поради частични ремонтни дейности на асфалтовата настилка. Сигнализирано с пътни знаци. Срок до 10.05.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 15.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-401: Движението по път III-401 Ловеч – Петко Славейков в участъка от км 27+000 до км 46+000 се осъществява с повишено внимание поради частични ремонти на асфалтовата настилка. Водачите да се движат със съобразена скорост. Срок до 10.05.2019г. \r\nПът ІІІ-402: Движението по път ІІІ-402 язовир Сопот – гара Добродан от км 6+000 до км 30+548 се осъществява с повишено внимание поради частични ремонти на асфалтовата настилка. Срок 10.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по Път IІ-11 с. Горни Цибър - Козлодуй от км 70+300 до км 72+000 се осъществява в една лента, поради косене на храсти, кастрене на дървета. Движението се регулира от сигналисти на място. Срок до 10.05.2019 г.   \r\nПът II-11: Движението по Път IІ-11 Лом - Горни Цибър от км 49+000 до км 49+600 се осъществява в една лента, поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 10.05.2019 г.   \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-1621: Движението по Път III - 1621 Сопово – Сумер от км 0+000 до км 3+355 се осъществява в една лента, поради косене на храсти, кастрене на дървета Движението се регулира от сигналисти на място. Срок до 08.05.2019 г. \r\nПът III-102: Движението по Път ІІІ-102 с. Превала –  с. Гаврил Геново  от км 47+000 до км 60+420 се осъществява в една лента поради извършване на ремонтни дейности, и почистване на  пътната настилка. Движението се регулира от сигналисти на място.  Срок до 31.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 10.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради СМР. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът II-13: Движението по път II-13 Искър – Долни Дъбник от км 102+000 до км 103+000 се осъществява с повишено внимание поради механизирани дейности по оформяне на земен изкоп. Срок до 07.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86 Пловдив-Асеновград от км 14+860 до км 25+150 започва полагането на износващ асфалтобетонов пласт на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40км/час и 60 км/час. Сигнализацията ще включва бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството ще се извършва в условията на неотбито движение. Срок до 17.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-86: Движението по път II-86 Асеновград – Смолян се осъществява с повишено внимание  поради почистване на регулата от паднали камъни. Движението се регулира с пътни знаци и сигналисти. Срок до 07.05.2019 г. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение, поради изпълнение превантивен ремонт на пътя. Срок до 31.05.2019 г.; \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-23: Движението по път II-23 Русе – Кубрат от км 0+030 до км 27+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран със знаци, скоростта е ограничена до 40 км/ч. Срок до 07.05.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-501: Движението по път III-501 Русе – Иваново от км. 3+700 до км 22+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран със знаци, скоростта е ограничена до 40 км/ч. Срок до 07.05.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 гр. Тутракан – с. Калипетрово от км 55+496 до км 115+432 се осъществява в една поради полагане на хоризонтална маркировка . Движението се регулира със знаци и конуси. Срок до 09.05.2019 г.; \r\nПът ІІ-23: Движението по път ІІ-23 Исперих – Дулово в участъка от границата с Област Разград до края на гр.Дулово от км 94+200 до км 116+546 се осъществява в една лента с повишено внимание поради полагане на хоризонтална маркировка . Движението се регулира със знаци и конуси. Срок до 09.05.2019 г.; \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 10.05.2019 г. \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 10.05.2019 г. \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради ремонт на асфалтова настилка. Движението се регулира с пътни знаци. Срок до 31.10.2019 г. \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г. \r\nПът ІІІ-197: Движението по път ІІІ-197 Борино – Тешел – Девин, от км 70+300 до км 70+500, на територията на с. Борино, се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 08.05.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание, поради изпълнение на строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-55: Движението по път II-55 Велико Търново - Нова Загора от км 33+420 до км 50+000 в посока Нова Загора се осъществява в една лента - двупосочно поради ремонтни дейности на асфалтова настилка. Движението се регулира от временна сигнализация и знаково стопанство. Срок до 18:30 ч на 13.05.2019 г. \r\nПът II-66: Движение в една лента по път II-66 Стара Загора - Чирпан от км 890+715 до км 90+000 в посока Чирпан, се извършва в една лента поради ремонтни дейности на асфалтова настилка. Движението на МПС да бъде с повишено внимание и съобразена скорост. Регулира се от временна сигнализация и знаково стопанство. Срок до 18:00 ч на 17.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІІ-701: Движението по път ІІІ-701 Хърсово – Никола Козлево от км 28+626 до км 38+526 се осъществява с повишено внимание поради ремонтни дейности на асфалтовата настилка Срок до 07.05.2019 г. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nIII-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци .Срок до 17.05.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.05.05", "title": "Актуална пътна обстановка"}
{"url": "http://www.focus-news.net/news/2019/05/05/2654197/telma-makedoniya-pendarovski-vodi-s-blizo-40-hilyadi-glasa-sled-obrabotvaneto-na-30-ot-protokolite.html", "text": "Кандидатът за президент на СДСМ и ДСИ Стево Пендаровски води с близо 40 хиляди гласа пред кандидата на ВМРО-ДПМНЕ Гордана Силяновска-Давкова, показват официалните резултати, обявени от Държавната избирателна комисия (ДИК) на Македония, предава скопският телевизионен канал  „Телма“ . \r\nСлед преброяването на 30,63% от протоколите, Пендаровски има 125 410 гласа, а Силяновска – 87 881, или 56,98% срещу 39,61%. \r\nПревод и редакция:", "date": "2019.05.05", "title": "„Телма“ (Македония): Пендаровски води с близо 40 хиляди гласа след обработването на 30% от протоколите"}
{"url": "http://www.focus-news.net/news/2019/05/05/2653920/denyat-5-may-v-balgarskata-istoriya.html", "text": "На 05 май 1876 г. по стар стил (16 май 1876 г. по нов стил) турската потеря потушава въстанието в Батак. През 1903 г. е съставен кабинет начело с безпартийния ген. Рачо Петров и започва Втори стамболовистки режим. През 1916 г. с Указ на цар Фердинанд е утвърден Закон за военните въздухоплаватели. През 1922 г. след обиск са разкрити документи, уличаващи белогвардейските части в България в действия против властите. България се присъединява към оръжейното ембарго, наложено от ООН на Югославия заради военния конфликт в Косово, през 1998 г. На 5 май са родени: Екзарх Йосиф І- църковен и просветен деятел, публицист и преводач, Сергей Дмитриевич Станишев – политик, Крум Лекарски - зам.-министър на войната. На тази дата умират: Петър Попйорданов- актьор, Иван Каранджулов - политик, общественик и юрист и поетът Георги Братанов. \r\n2016 г. \r\nБългария е първата европейска държава, която подписа с Турция двустранен протокол за прилагане на Споразумението за връщане на нелегалните мигранти на територията на Турция, сключено между ЕС и Анкара. Целта на протокола е да осигури връщането на бежанците, влезли нелегално в България, обратно на турска територия, а също и да пресече пътищата на нелегалната миграция и на хората, организиращи нелегалния трафик. \r\n2016 г. \r\nФормулярите за лечение на деца в ЕС S2 вече ще бъдат разписвани само от здравния министър и управителя на НЗОК, а не както досега от управителя на Фонда за лечение на деца. \r\n2004 г. \r\nСофийският градски съд решава столичният кмет Стефан Софиянски да бъде отстранен от поста си до приключване на разследването по сделката за Централните хали. Съдия Петя Шипкова посочва като основен аргумент, че със служебното си положение кметът може да повлияе на свидетелите, които са му подчинени и ще бъдат разпитани като свидетели. Мярката е наложена по искане на прокуратурата, която проверява случая. Магистратите постановяват, че кметът е ощетил общината, като е апортирал сградата на Халите и прилежащия й терен по балансовата им стойност, която е многократно по-ниска от реалната им оценка. На 12 май 2004 г. Софиянски обжалва решението на съда. Съставът на Софийски апелативен съд - Галина Тонева, Антоанета Данова и Мина Топузова потвърждава отстраняването от длъжност на столичния кмет. \r\n2001 г. \r\nЗапочва двудневната Дванадесета национална конференция на СДС, която приема предизборната програма на коалицията ОДС - СДС, Народен съюз (ДП и БЗНС-Народен съюз), НДПС и БСДП. В предизборната си програма СДС обещава, че през следващия си мандат ще постигне 420 лв. средна заплата, 160 лв. средна пенсия и ще открива по 100 000 работни места годишно. \r\n1998 г. \r\nБългария се присъединява към оръжейното ембарго, наложено от ООН на Югославия заради военния конфликт в Косово. \r\n1992 г. \r\nПарламентът приема декларация, с която се признава задължителната \r\nюрисдикция на Международния съд в Хага. Главният съдебен орган на ООН разглежда правни спорове между държавите, свързани с нарушаване на международни договори, задължения или възникващи при тяхното тълкуване. Приема задължителни решения по всички спорове, които държавите му предоставят за разглеждане и дава консултативни заключения по правни въпроси и по искане на Общото събрание, на Съвета за сигурност и на други органи на ООН. \r\n1936 г. \r\nВ София започва да излиза всекидневникът \"Нова камбана\". Изданието е продължение на в. \"Камбана\" (1907–1919 г. и 1925–1935 г.).Директор-издател е Л. Т. Поповски, а редактори са Тр. Доброславски, П. Карчев и Г. Ив. Вълков. \"Нова камбана\" поддържа връзки с Политическия кръг \"Звено\". Сътрудници са Т. Павлов, Г. Бакалов, Н. Вапцаров, Мл. Исаев, Б. Делчев и др. \r\n1925 г. \r\nПубликуван е Закон за настаняване на работа и осигуряване при безработица. Създават се първите държавни и общински трудови борси и временни компенсации при безработица. \r\n1922 г. \r\nСлед обиск са разкрити документи, уличаващи белогвардейските части в България в действия против властите. На 11 май те са разпуснати с постановление на правителството, а висшите чинове са арестувани и екстернирани. До края на годината са закрити всички военни формирования и руската императорска легация в София. По решение на конференцията на посланиците на Антантата от 17 май оръжието на Врангеловата армия е предадено на Съглашението. През 1922 г. е извършен опит на българската буржоазия съвместно с белогвардейските войски на барон Врангел да свали от власт правителството на Александър Стамболийски. Врангеловите войски са настанени в България през 1921 г. под натиска на Антантата. Това са крупни въоръжени части – около 24 000 души, със своя организация, съд и военни училища. Конституционният блок влиза в преговори с Врангеловите генерали за общи действия срещу правителството на БЗНС. БКП научава за подготвяния заговор и започва да публикува на страниците на в. \"Работнически вестник\" изобличителни материали. Тя призовава трудещите се да се борят за изгонването на белогвардейските заговорници от България. Правителството на Ал. Стамболийски пристъпва към екстрадиране на провинилите се Врангелови офицери. Впоследствие хиляди врангелисти се завръщат в Съветска Русия. \r\nПьотър Николаевич Врангел е руски дворянин, барон, гвардейски офицер, генерал-лейтенант (1917 г.). Завършва Минния институт в Петербург (1901 г.) и постъпва на служба в Лейбгвардейския конен полк. През 1902 г. е произведен в чин офицер. Той участва в Руско-японската война. През 1910 г. завършва Николаевската академия на Генералния щаб . По време на Първата световна война е командир на кавалерийски корпус. След болшевишкия преврат (1917 г.) постъпва в национално-патриотичната Доброволческа армия, в която командва конна дивизия и конен корпус. Той е командващ Доброволческата армия от декември 1919 г. до януари 1920 г. Пьотър Врангел участва и в Гражданската война и защитава демокрацията, свободата и правата на човека от настъплението на болшевиките. След поражението на доброволческата армия е емигрант. Автор е на мемоари \"Записки\" (1928 г.). \r\n1916 г. \r\nС Указ на цар Фердинанд е утвърден Закон за военните въздухоплаватели. \r\n1912 г. \r\nВ Тиквешко при засада, устроена от турски войски, е убит Пере Тошев. След Младотурската революция 1908 г. той участва в списването на сп. \"Културно единство\" и е редактор на в. \"Конституционна заря\". През 1910–1911 г. е екзархийски училищен инспектор на българските училища в Солунско. \r\nПере Тошев е деец на македоно-одринското революционно движение. Роден е през 1865 г. в Прилеп. Участва като доброволец в Сръбско-българската война 1885 г. След войната учителства в Пловдив и в няколко родопски села. През 1888–1889 г. предприема опит за създаване на революционна организация на българското население в Солун. В началото на 90-те години на ХIХ век Тошев следва литература във Висшето училище в София (днес СУ \"Св. Климент Охридски\"). От есента на 1892 г. е в Македония и продължава учителската си дейност. След създаването на ВМОРО Пере Тошев е един от близките съратници на Даме Груев и взема дейно участие в учредяването на революционни комитети в Прилеп, Скопие и Битоля. След Солунския конгрес на ВМОРО през 1896 г. подпомага Гоце Делчев в работата му над програмата и устава на организацията. През 1901 г. той е арестуван, осъден на 101 г. крепостен затвор и изпратен на заточение в Подрумкале, Мала Азия. Година по-късно е амнистиран и екстерниран в България. През този период взема участие в подготовката на Илинденско-Преображенското въстание 1903 г. По време на въстанието е ръководител на четите в Прилепско. След неуспеха на въстанието продължава революционната си дейност. По време на Рилския конгрес през октомври1905 г. Пере Тошев, заедно с Даме Груев и Тома Попантов, е избран за член на ЦК. На конгреса в Рилския манастир се приема нов устав и правилник и името Вътрешна македоно-одринска революционна организация (ВМОРО). \r\n1904 г. \r\nВ София от печат излиза първият брой в. \"Свободно слово\". Той е орган на Либералната партия и просъществува до 3 юни 1912 г. Излиза 2 пъти седмично. Главен редактор е Ф. Ганчев, а отговорен редактор: Кр. Чешмеджиев. \"Свободно слово\" е наследник на в. \"Свободна дума\" (17 март 1901 г.–22 април 1904 г.). \r\n1903 г. \r\nОбразуван е кабинет начело с безпартийния ген. Рачо Петров, в който влизат дейци на Народнолибералната партия. Започва Втори стамболовистки режим. Ген. Рачо Петров е роден на 12 февруари 1861 г. в Шумен. Получава офицерско звание през 1878 г., след което завършва и Военна академия в Русия през 1883 г. В Сръбско-българската война 1885 г. е началник-щаб на българската войска. Той участва и в потушаването на военните бунтове 1887 г. на офицерите русофили в Силистра и Русе. От юни до август същата година е военен министър в кабинета на д-р К. Стоилов. През април 1894 г. отново заема същия пост, който запазва и в кабинета на народняците, дошли на власт след падането на първия стамболовистки режим през май 1894 г. Недоволен от външнополитическия курс на правителството, през ноември 1896 г. генерал Петров си подава оставката. Отново се включва в политическия живот на страната през януари 1901 г., когато оглавява служебен кабинет, просъществувал до следващия месец. От май 1903 г., когато оглавява и Министерството на външните работи и изповеданията до октомври 1906 г. отново участва в управлението на страната. По време на Междусъюзническата война 1913 г. генерал Петров е командващ Трета армия. След въвличането на България в Първата световна война 1914-1918 г. е назначен за военен губернатор на Македония. Като военен и държавен деец той съдейства за налагането на личния режим на Фердинанд I. Рачо Петров е съден като един от виновниците за двете национални катастрофи през 1913 г. и 1918 г. и съответно е хвърлен в затвора. \r\n1876 г. \r\nНа 05 май 1876 г. по стар стил (16 май 1876 г. по нов стил) турската потеря потушава въстанието в Батак. ЛЕТО 1876 – Текат дните на една тревожна пролет. Март, април... Един народ се готви за смъртен бой в името на свободата си. Мъже, жени, млади и стари. Всички! \r\nТайни пароли, тайни събрания. Съзаклятници шепнат думите на Апостола Левски: „Нож трябва да играе, нож, мастилото вече не помага. Наместо сълзи, ние сме се захванали да леем куршуми, наместо пъшкане и молене, ние точим ножовете си...” \r\nПо решение на Българския революционен централен комитет (БРЦК) в Гюргево, българите се готвят за всенародно въстание. Територията, населена с българи е разделена на четири революционни окръга. Във всеки окръг са определени организатори – апостоли, със задача: във всяко селище да се създаде революционен комитет, който да организира населението по места. \r\nВ ІV Революционен окръг с център гр.Панагюрище действията на въстаниците са най- активни. В пределите на този революционен окръг попада и Батак. \r\n21 февруари 1876 г. – Тодоров ден. Апостола Волов пристига в Батак. С препоръчителните си писма от Пазарджишкия комитет той отива в къщата на видния батачанин Петър Горанов. Свикани са по-издигнатите местни люде. Волов държи пламенно слово: „България трябва да въстане!” \r\nИзбран е Революционен комитет: Петър Горанов-председател, Трендафил Керелов, Ангел,Стефан и Петър Трендафилови Керелови, Иван Божин, Вранко Паунов, Тодор поп Нейчев, Димитър Гълев Коларов, Петър Банчев, Стоян Стойчев, Горьо Хр. Кавлаков. Съзаклятниците полагат клетва. \r\n14 април 1876 г. – Събранието в местността Оборище. Апостолите на ІV революционен окръг решават, че подготовката е достатъчно напреднала, за да се извърши обща проверка на силите, да се начертае окончателният план за действие и да се определи началната дата на въстанието. На събранието в Оборище се събират 65 души, представляващи 58 села и градове. Батачани изпращат Петър Горанов. На Оборище Горанов, както и останалите депутати- дава отчет за извършеното в Батак. При около 2000 души, годни да носят оръжие, Батак разполага с 500 кремъклийки, 380 пищова, 6 револвера, 8 чифтета, 50 шишенета, около 150 ятагана и маждрака и около 30 000 фишека. Приготвят се черешови топчета ( прави се опит да се отлее метален топ), да се доставят по-съвременни оръжия от чужбина, както и бойни бинокли. \r\n14-17 април 1876 г – Панагюрище. Заседава избраната на събранието в Оборище Военна комисия. Формулиран е окончателния план на въстанието в ІV революционен окръг. В този план, на Батак, като планинско и по-непристъпно селище е определено стратегическо място. В него трябва да се съсредоточи населението на всички български села между Перущица и Костенец, от Марица до Пирин и 12-те Разложки села. \r\n21 април 1876 г. – Евтим Пунчев, Георги Христосков и Георги Кавлаков донасят на Петър Горанов калпак с лъвче, изпратен му от Иван Ръжанков от Пазарджик. Това e единствения знак, получен в Батак за началото на въстанието. Кървавото писмо, препратено от Петлешков от Брацигово, член на Военната комисия, попада в предателски ръце и не стига в Батак. \r\nНощта срещу 22 април 1876 г.- Историческо заседание на Революционния комитет в Батак. Взето е решение - БАТАК въстава. Избран е Революционен съвет: Петър Горанов- главен воевода; Трендафил Тошев Керелов – пръв съветник; Ангел и Стефан Керелови - петстотници; избрани са стотници и петдесятници. В 3 часа сутринта воеводата Петър Горанов провъзгласява Батак за свободен и независим от султанската власт. Организираният въоръжен състав наброява 1100 души, а конницата на воеводата- 50 души. Въстаниците заемат позициите и предните стражи около Батак. \r\n23 април 1876 г. На мегдана в Батак се събират въстаници и население. Петър Горанов се обръща към тях с пламенна реч за свободата. Свещениците Нейчо Паунов и Петър поп Илиев освещават въстаническото знаме и благославят бунтовното начало. \r\nСъщия ден – Петлешков изпраща от Брацигово копие на „Кървавото писмо” до батачани. \r\n24 април 1876 г-Стефан Керелов и Димитър Тенчев убиват турските полицаи Караджа Асан и Помак Мустафа. От началото на въстанието до този момент са убити 10 турски заптиета. \r\n25 април 1876г. В местността Керелова тумба сред Баташкото поле пред баташките воеводи падат на колене бейовете, довчерашните господари, и молят милост и пощада за населението на съседните Чепински села. Това е първата дипломатическа среща, на която е призната БАТАШКАТА РЕПУБЛИКА. \r\n26 април 1876 г. – При м.Попов чучурук, под Батак се срещат за първи път от началото на бунта пратеници на Петлешков с баташките въстаници. Обсъден е въпросът за пренасяне на Брациговския въстанически пункт в Батак. \r\n27 април 1876 г.- След повторна среща с хората на Георги Ангелиев-главнокомандващ в Брацигово, батачани провождат 200 коня обоз и 60 въстаници за прехвърлянето. Обозът е пръснат от турска войска при с. Чанакчиево /дн.Розово/ и планът- провален. \r\n28 април 1876 г.- Воеводата Горанов провожда куриери до центъра Панагюрище. Ангел Керелов и Костадин Вранчов стигат до Белово и са принудени да се върнат, без да изпълнят възложената им мисия. \r\n29 април 1876 г.- Стражата в м. Семералан донася вестта за приближаването на многобройна башибозушка армия откъм Доспат. \r\n30 април 1876 г.- Батак осъмва обграден от 8 хилядна башибозушка армия. По височините се веят турските знамена, пищят зурните и тягостно думкат тъпани. \r\n- Първите боеве започват на позициите „Св.Троица” и „Кънева борика”. Геройски се защитават позициите „Гробето”, „Беглишките хармани”, „Калино бърдо”. На „Галагонката” падат последователно 4 турски байрактари. Въстаниците се командват от Колю Църпев и Т.Колчов. Силите са катастрофално неравностойни. Обръчът се стяга. \r\n- При създалата се обстановка Революционния съвет взема решение за пробив на отбраната и спасяване на населението. През нощта опитът им се увенчава с успех-обръчът е пробит при Пищроневото дере. За съжаление само около 800 души тръгват след Петър Горанов и Стефан Керелов. Изтеглят се в гората и се спасяват кой както може. \r\n1 май 1876 г. Батак пламва от четири страни. По-масивните къщи се укрепват и бранят до последния жив човек. \r\n2 май 1876 г. \r\n-Тежки боеве при Богдановата къща. Избити и брутално заклани са около 500 батачани. \r\n- Училището – крепост „Кирил и Методий” изгаря заедно с укрилите се в него 200 жени и деца. \r\n- Ахмед ага Барутанлията дава лъжливи обещания пред Ангел Кавлаков за пощада на баташкото население. Той поискал незабавно предаване на оръжието, след което батачани можели да излязат да спасяват горящите си къщи, а башибозукът щял да се оттегли. \r\nБатачани не се доверяват на Барутанлията, та пращат първенците си още веднъж да чуят клетвите му. Вместо това Ахмед ага ги взема за заложници и този път батачани предават оръжието си и се пръсват да спасяват от огъня къщите си. \r\nТогава Барутанлията заповядва общо клане и плячкосване на Батак, започвайки от намиращите се в неговия стан баташки първенци, като сам дава пример за варварска жестокост. По негова заповед старецът Трендафил Керелов е кълцан, пробождан и още жив опечен на ръжен. \r\n- Неравен бой се води в двора на църквата „Света Неделя”. Около 2000 души намират смъртта си. \r\n3 май 1876 г. – Защитата на църквата продължава. Трето денонощие укрепилите се в нея батачани устояват на неспиращия за миг огън на пушките, жиленето на пчелите, задушливият дим от запалената с газ слама, жаждата... Башибозуците правят опит да изгорят църквата. Последни отчаяни боеве. Пленените живи батачани избират дръвника пред чалмата. \r\n4 май 1876 г.- Ахмед ага Барутанлията получава заповед от пазарджишкия каймакамин Али бей „да пресуши баташкия корен”, за да не остават живи свидетели на нечуваните злодейства. Оцелелите са отведени при училището и на дървения мост пред него става последното клане. \r\n5 май 1876 г. – Богатото родопско село осъмва сринато и опожарено. Изпепелени са 700 къщи, загиват около 5 хил. от 6-7 хил. население на Батак. Остава да стърчи само църквата „Света Неделя”. Запаления в нея пожар поглъща красивия резбован иконостас и овъглява дървените детайли. Но камъкът спасява църквата от пълно унищожение и разруха. \r\nТова е краят на баташката кървава пролет 1876 г. Слънцето се скрива зад облаци дим, птиците спират своята песен, а Стара река тече много дни кървава... \r\nПрез тази пролет батачани не засяват нивите си, напускат чарковете си, прежалват домовете си, челядта си и себе си пред олтара на Отечеството. \r\n1873 г. \r\nТурските власти в Хасково провеждат първите разпити на Атанас Узунов, но той отказва да даде отговор на поставените му въпроси. Разпитани са и други хасковски граждани, между които са и комитетските дейци Стоян Заимов, Мирчо Попов, Петър Берковски. Ден по-рано Атанас Узунов е заловен при опит да убие хасковския чорбаджия хаджи Ставри Примо. По-късно са арестувани и други членове на Хасковския революционен комитет. Руският вицеконсул в Пловдив Найден Геров прави опит да ги освободи или намали присъдите им. През декември 1873 г. Узунов е осъден на 15 години каторга в медните рудници на Мадена (Аргана Мадени). Решението за убийството на Хаджи Ставри се взима на заседание на Хасковския революционен комитет, тъй като той е подозиран в предателство. \r\n1204 г. \r\nПратеници на цар Калоян пристигат в Константинопол с предложение за мир. По това време градът е завладян от кръстоносците. Рицарите твърдят, че българският цар незаконно владее земя, която принадлежи на византийския император, а сега принадлежи на тях - неговите победители. Като господари на европейския югоизток те изискват цар Калоян да се откаже от престола и да им се покори, като заплашват, че в противен случай ще навлязат в страната му. \r\nВ този период българският владетел активно действа относно затвърждаването на позициите си. В края на лятото на 1204 г. завършват преговорите с папа Инокентий ІІІ, в които участва и българският архиепископ Василий. Събитията на Балканите стимулират активността както на българския владетел, така и на папата. След дълга преписка и размяна на пратеници е сключен договор, с който българският владетел се задължава да приеме върховенството на Римската църква, срещу което трябва да получи най-висше признание за царското си достойнство и патриаршески сан за главата на българската църква. Така на 8 ноември с тържествена церемония в Търново цар Калоян получава корона, скиптър и знаме като знаци на владетелско достойнство от кардинал Лъв, легат на папа Инокентий ІІІ. Титлата, която получава е крал. В цялата си дълга кореспонденция с папата Калоян иска за себе си титлата император, а за своя архиепископ – титлата патриарх. От името на владетеля си, ръководителят на българската църква Василий, в писмо до папата му съобщава, че легатът Лъв “ме посвети за патриарх” и “короняса и благослови император Калоян”. \r\nСъщевременно в този период цар Калоян сключва с византийските аристократи от тракийските градове съюз за съвместни действия срещу латинците. Предложението е на ромеите, които изпращат при българския цар пратеници с обещанието, че “ще го обявят за император и всички ще му се подчиняват”. При преговорите е изработена тактика за съвместните действия. Започва подготовка на въстание във всички градове в Тракия. Цар Калоян поема задължението да подкрепи въстаниците със своята армия. \r\nНа 14 април 1205 г. българският владетел разбива войската на кръстоносците в битката при Одрин. На бойното поле Калоян пристига с цялата българска армия и 14 000 кумани. Маневрената куманска конница предприема лъжлива атака срещу латинския лагер и увлича рицарите в преследване. Така неорганизирано те се отдалечават от своя лагер, за да достигнат до очакващата ги в засада българска войска. Затворени в плътен кръг, латините се оказват срещу очакващите ги в засада отряди на Калоян. Някои от спасилите се рицари след време признават, че в битката при Одрин загива “цветът на рицарската войска”. Император Балдуин е пленен и отведен в Търново. Малкото рицари, които успяват да избягат от полесражението, бягат към Родосто и Константинопол. \r\nСлед тази битка българската държава се утвърждава като първостепенна политическа и военна сила на Балканите. Скоро Калоян превзема Пловдив и се насочва на юг към Солунското маркграфство. Успява да освободи за кратко време редица крепости - Серес, Костур, Битоля, Охрид и др., и стига до стените на Солун. След заговор, в който участват и български боляри, недоволни от прекомерното засилване на централната власт, цар Калоян е убит от куманския вожд Манастър. На тази дата са родени:", "date": "2019.05.05", "title": "Денят 5 май в българската история"}
{"url": "http://www.focus-news.net/news/2019/05/05/2653921/tomina-nedelya-e.html", "text": "През първата неделя след Великден Православната църква чества паметта на един от дванадесетте Христови ученици – св. апостол Тома. След възкресението си Христос се явил на учениците, но апостол Тома не бил сред тях. Апостолите му казали: „Видяхме Господа“, но той не искал да им повярва докато сам не Го види с очите си и докато не попипа Неговите рани. \r\nОсем дни по-късно апостолите се били отново събрали, а заедно с тях бил и Тома. Господ отново им се явил и казал на апостол Тома: „Дай си пръста тук и виж ръцете Ми, дай ръката си и я сложи на ребрата Ми. И не бъди невярващ, а вярващ. Понеже Ме видя, повярва ли? Блажени са тези, които без да видят, са повярвали“. \r\n Така Иисус Христос посочва, че много по-силна е тази вяра, която не търси физическото, сетивното уверяване. Това е посланието на деня, който всъщност възпроизвежда цялата пасхална радост от Възкресението. На този ден Иисус Христос дава специална власт на своите ученици – да прощават грехове.  \r\nЧрез даването на благословията на Светия дух, той „учредява” свещенството в църквата. Това е вторият главен момент в евангелското събитие на днешния ден. След като самият Иисус Христос възкръсва, побеждава смъртта, учредявайки своята църква, той дава на апостолите една специална власт за свещенодействие. Затова те да продължат неговото спасително дело вече като дело на църквата с благодатта на Светия дух. \r\nХарактерно на този ден е, че се боядисват яйца за душите на умрелите.", "date": "2019.05.05", "title": "Томина неделя е"}
{"url": "http://www.focus-news.net/news/2019/05/05/2653924/denyat-5-may-v-svetovnata-istoriya.html", "text": "В САЩ е приета 13-ата поправка в Конституцията, забраняваща робството, през 1865 г. През 1891 г. в Ню Йорк е открита известната концертна зала “Карнеги хол”. През 1944 г. Махатма Ганди е освободен от затвора. През 1949 г. в Лондон е създаден Съветът на Европа. През 2012 г. във военна база Гуантанамо започва съдебен процес по делото Атентати от 11 септември 2001 г. През 1921 г. Коко Шанел представя легендарния парфюм Chanel No. 5. На 5 май са родени: Фердинанд Паул Вилхелм Рихтхофен - германски географ и теолог, Карл Маркс - германски философ-материалист. На тази дата умират: Наполеон Бонапарт - френски император, Леополд I – австрийски владетел.  \r\n2015 г. \r\nУчени от Калифорнийския университет откриват най-далечната известна галактика EGS-zs8-1 на разстояние от 13 милиарда светлинни години. \r\n2014 г. \r\nМинистър-председателят на Словения Аленка Братушек подава оставка. \r\n2013 г. \r\nВ Малайзия се провеждат парламентарни избори. \r\n2012 г. \r\nВъв военна база Гуантанамо започва съдебен процес по делото Атентати от 11 септември 2001 г. \r\n2012 г. \r\nВ Япония спира работа последната атомна електроцентрала. За първи път от 42 години в страната не действа нито един атомен реактор. \r\n2006 г. \r\nДиректорът на ЦРУ Портър Гос поддава оставка. Портър Гос е ръководител на американските разузнавателните служби в продължение на две години. Той заменя на този пост подалия оставка през юни 2004 г. Джордж Тенет. \r\n2005 г. \r\nВъв Великобритания се провеждат парламентарни избори. Лейбъристката партия на премиера Тони Блеър спечелва абсолютно мнозинство. Тони Блеър става първия лидер на Лейбъристите спечелил трети последователен мандат. \r\n2005 г. \r\nВ Багдад е извършено покушение срещу заместник-министъра на вътрешните работи на Ирак Хикмет Мусу Салман. Покушението е извършено чрез кола-бомба, която е експлоадира пред дома на иракския министър. В резултат на експлозията един от телохранителите на Хикмет Мусу Салман умира, а други шестима са ранени. Самият министър, който по това време не се е намирал в дома си не е пострадал. \r\n2002 г. \r\nЖак Ширак е преизбран за президент на Франция. Той печели изборите с значителна преднина. \r\n1980 г. \r\nСлед шест дневна обсадата на Иранското посолство в Лондон е освободено при акция на специалните части. Посолството е нападнато от шест въоръжени иранци с искания да се освободят 91 политически затворници държани в Иран и самолет, с който да напуснат страната. При акцията петима от тях са убити, а един е арестуван. В кръстосания огън един от заложниците е убит и двама са ранени. \r\n1967 г. \r\nПървият изцяло британски спътник “Ариел 3” е изведен в орбита. Той е изстрелян от военно въздушната база в Вандерберг в Калифорния. Сателита ще остане 3 месеца в орбита около Земята за да изучава йоносферата. \r\n1961 г. \r\nАлън Шепърд става първият американец, извършил суборбитален космически полет. Той е изстрелян на борда на Мъркюри- Редстоун 3 (Фрийдъм 7) 23 дни след Гагарин. Руснакът е в безтегловност 89 минути, а Шепърд само 5. Гагарин прави една обиколка, а Шепърд е изстрелян на височина 180 km и впоследствие пада обратно на Земята, като целия му \"полет\" продължава само 15 минути. Суборбиталеният полет е полет по балистична траектория със скорост, по-малка от първа космическа, т. е. без да излиза на орбита като изкуствен спътник на Земята. Състои се от активен участък на полета при работещи двигатели на ракетата носител по балистична траектория, участък на спиране в атмосферата и участък на спускане. След Алън Шепърд на 21 юли 1961 г. и Върджил Грисъм е изстрелян в космоса. Максималната продължителност на полета му е около 16 минути, на далечина - 509 км и височина на траекторията - 189 км. \r\n1955 г. \r\nРатифицирани са Парижките споразумения и се създава ЗЕС (Западноевропейския съюз) с участието на ФРГ. Западна Германия става суверенна държава. \r\n1944 г. \r\nМохандас Карамчанд Ганди, ръководител на националноосвободителното движение в Индия е освободен от затвора. Мохандас Карамчанд Ганди, наречен Махатма - \"велика душа\" е индийски патриот и общественик. Той е един от ръководителите на индийското национал-освободително движение. Мохандас Ганди е роден на 2 октомври 1869 г. в Порбандар. През 1891 г. завършва право в Лондон и става адвокат в Бомбай. От 1893 г. до 1914 г. живее в Южна Африка, където се заема със защитата на 150 000 индийци, заселени в тази страна. По време на Англо-бурската (1899-1902 г.) и Англо-зулуската войни (1906 г.) създава санитарни отряди от индийци за помощ на англичаните, за да докаже лоялността им към Британската империя. Мохандас Ганди е лидер на партията ИНК. Учението му става програма за националноосвободителната борба на Индия. След извоюване на независимостта и разделянето й на 2 държави (Индийски съюз и Пакистан) Мохандас Ганди се обявява срещу започналите индо-мюсюлмански погроми. Убит е от членове на индуските шовинистични организации на 30 януари 1948 г. в Делхи. \r\n1935 г. \r\nИзбухва втората от Итало-абисински войни. Италианските войски завладяват столицата Адис Абеба, а след това и цялата страна, след което тя е включена в състава на Италианска Източна Африка. Първата от колониалните войни на Италия срещу Абисиния (днес Етиопия) се води през 1896 г. и завършва с поражение на италианските войски при Адуа. \r\n1921 г. \r\nКоко Шанел представя легендарния парфюм Chanel No. 5. \r\n1893 г. \r\nСтоковата борса в Ню Йорк претърпява най- големия си срив до тогава известен като “паниката от 1893”. В последствие той води страната до икономическа депресия. \r\n1891 г. \r\nВ Ню Йорк е открита известната концертна зала “Карнеги хол”. \r\n1873 г. \r\nДания и Швеция сключват Скандинавски паричен съюз. \r\n1865 г. \r\nВ САЩ е приета 13-тата поправка в Конституцията, забраняваща робството. \r\n1865 г. \r\nВ Белгия влиза в експлоатация първата в Европа железопътна линия. \r\n1494 г. \r\nХристофор Колумб открива Ямайка. Пътешественикът е роден през 1451 г. в Генуа. През 1476 г.- 1484 г. той живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV век, той съставя проект за западния, според неговото мнение най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция в екипаж от 90 души през 1492 г.- 1493 г. е направена с корабите “Санта Мария”, “Пинта” и “Ниня”. Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Колумб акостира на 12 октомври 1492 г. Това става и официалната дата на откриването на Америка. От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. Втората експедиция (1493 г. – 1496 г.), която Колумб оглавява с чин адмирал, се състои от 17 кораба с повече от 1 500 д. екипаж. На 3 ноември 1493 г. открива островите Доминик и Гваделупа, а след това на северозапад - още около 20 от Малките Антилски острови, на 19 ноември- остров Пуерто Рико, след което акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива о-в Ямайка, а след това архипелага Хардинес дела Рейна, п-в Сапата и о-в Пинос. Ямайка е островна държава в Карибско море, тя включва о-в Ямайка и прилежащите малки острови. Площта й е 10 992 кв. км. Населението през 2000 г. е 2 700 000 жители, от които 80% негри, останалите - метиси и мулати, европейци и китайци. Официалният език е английски. По-голяма част от вярващите са протестанти. Столица на Ямайка е град Кингстън. Административното й деление е оформено от 3 графства. Парична единица е ямайски долар. Кралицата на Великобритания, представлявана от ген.-губернатор е глава на държавата. Законодателният орган на Ямайка е двукамарен парламент (Палата на представителите и Сенат). \r\n1260 г. \r\nВнукът на Чингиз хан, Хубилай е избран за хан на Монголия. \r\nЧингиз хан е основател и хан на Монголската империя (1206 г.). Провежда завоевателни походи срещу народите, населяващи Азия и Източна Европа. Резултат от походите е изчезването на цели народи и довежда до установяването на монголо-татарско иго в завоюваните територии. На тази дата са родени: \r\n1833 г. \r\nРоден е Фердинанд Паул Вилхелм Рихтхофен - германски географ и теолог. Той следва в университетите в Бреслау (дн. Вроцлав) и Берлин. Професор е в Бонския (1875-1879 г.), в Лайпцигския (1883-1886 г.) и в Берлинския (1886 г.) университет. Президент е на Берлинското географско дружество и член на Пруската АН. През 1860-1862 г. Рихтхофен пътува из Източна и Югоизточна Азия. През 1862-1868 г. провежда геологични изследвания в Калифорния и Сиера Невада. Извършва много пътувания в Китай (1868-1872 г.), като изучава природата и изгражда хипотеза за произхода на горите. През 1886 г. Рихтхофен предлага генетичната класификация на релефните форми и прави характеристика на големи природни области в Азия с различни релефообразуващи процеси, полага основите на геоморфологията. Разглежда географската наука като система, състояща се от физическа география, биогеография и антропогеография. Определя като основна задача на физическата география изучаването на земната повърхност (форми, състав, динамика, произход). В трудовете си по антропогеография се проявява като вулгарен материалист. Името на Рихтхофен носи планински хребет в Наншан, Китай. \r\n1818 г. \r\nРоден е Карл Маркс - германски философ-материалист. Той е създател на т. нар. диалектически и исторически материализъм. През 1835 г. завършва гимназия и учи последователно в Бонския и Берлинския университети. В началото е последовател на младохегелианците, но постепенно преминава на радикални позиции. През лятото на 1844 г. в Париж Маркс се запознава с Фридрих Енгелс. В съвместния си труд “Немска идеология” (1845-1846 г.) те критикуват младохегелианците, материализма на Фойербах и формулират основните принципи на новата философска система, която Маркс нарича “диалектически материализъм”. В “Светото семейство” (1845 г. ) създават теорията и тактиката на борбата на пролетариата, като официално обявяват средствата на тази борба - въоръжено насилие, терор и унищожаване на всички класови врагове на пролетариата. В “Нищета на философията” (1847 г.) Маркс критикува радикалните схващания на Прудон за общественото преустройство и формулира принципите на историческия материализъм и пролетарската политическа икономия. През 1845 г. по настояване на пруското правителство Маркс е изгонен в Белгия, през 1848 г. белгийското правителство също го изгонва. Известно време живее в Кьолн, където издава “Нов Рейнски вестник”, след това в Париж, а от 1849 г. до смъртта си - в Лондон. Философската система на Маркс представлява еклектика от диалектиката на Хегел, материализма на Л. Фойербах и социализма на някои социалисти-утописти, живеещи по това време във Франция и Англия. В развитието на идеите си стига постепенно и до т. нар. “исторически материализъм”. От т. нар. материалистически позиции Маркс проповядва класовата борба, която според него е единственото средство за достигане на политическо съвършенство в обществото. Според него пролетариатът като най-многобройна класа, лишена от собственост върху производствените средства, е единствено достойната и способна да управлява обществото. Това ще се постигне чрез т. нар. класова борба. Основното му икономическо произведение е “Капиталът” (I т. – 1867 г., II и III т. – 1884 г., под редакцията на Фр. Енгелс). Чрез подробни изследвания на икономиката на Англия, Франция и Германия Маркс открива източника на капитала - принадената стойност, създавана в процеса на разширеното капиталистическото производство и присвояване от собствениците. Теориите на Маркс и Енгелс предизвикват спорове в международното социалистическо движение, но остават идеологическата основа, върху която градят политическата си борба в началото на XX век. \r\n1813 г. \r\nРоден е Киркегор Сьорен - датски философ и писател, смятан е за основоположник на екзистенциализма. През 1845 г. той е кандидат по теология и е поканен за пастор, но се отказва и започва борба против официалната религия. Нарича себе си “вярващ антитеолог”, критикува и официалната Църква, и Хегел поради това, че не отивал докрай в идеализма. За Киркегор науката, която е основа на производството, не може да отговори на въпроса за истината и свободата. За основното понятие на неговата философия - екзистенцията, смята, че не може да се обхване от науката, защото стои в основата на мисленето. Затова екзистенцията се разбира най-добре в художественото творчество. Философът определя 3 стадия в развитието на човешката личност. На тях е посветено и основното му произведение “Или-или”. Първият стадии е естетически, втория- етически и третия религиозен стадий на крайностите. Ключова в религиозното учение на философа е категорията “парадокс”. Идеите му са основа на екзистенциализма във философията, възприети са от различни католически и протестантски философи, оказват влияние върху “диалектическата теология” на К. Барт. \r\n1747 г. \r\nРоден е Леополд II- император на Свещената Римска империя (1790-1792 г.). Син е на император Франц I и Мария Терезия и брат на Йосиф II и френската кралица Мария-Антоанета. Леополд II отменя почти всички реформи на Йосиф II. Сключва Райхенбахската конвенция с Прусия през 1790 г., потушава Брабантската революция през 1789-1790 г. и сключва съюзът с Прусия, насочен срещу революционна Франция през февруари 1792 г. На тази дата умират: \r\n1904 г. \r\nУмира Мор Йокаи - унгарски писател. Първият му роман \"Ежедневие\" е написан в духа на романтизма и определя по-нататъшното му творчество. Йокаи редактира либералното сп. \"Елеткепек\" (1847 г. ). Заедно с Ш. Петьофи участва в революцията през 1848 г., но по-късно подкрепя официалната държавна политика. В романите си \"Златният век на Трансилвания\" (1852 г.), \"Синовете на коравосърдечния\" (1869 г.) възпява национално-освободителната борба. В романите си \"Унгарски богаташ\" (1853 г.) и \"Золтан Карпати\" (1854 г.) представя идеята за постепенни реформи. Други негови романи са \"Черните диаманти\" (1870 г.), \"Златният човек\" (1873 г.), \"Жълтата роза\" и др. Филмираните му романи са \"Синовете на коравосърдечния\" (1959 г. ) и \"Унгарски богаташ\" (1966 г.). \r\n1821 г. \r\nУмира Наполеон Бонапарт - френски император. Роден е в град Аячо на остров Корскика през 1769 г. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. Основната му грешка в руския поход е не толкова военна, колкото политическа вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта на му са публикувани неговите \"Мемоари от о-в Света Елена\" и \"Мемоари\", продиктувани по време на заточението. \r\n1705 г. \r\nУмира Леополд I – австрийски владетел. От 1658 г. той е император на Свещената Римска империя от Хабсбургската династия. Син е на Фердинанд II. Опирайки се на Католическата църква, владетелят се опитва да укрепи абсолютизма. Политиката му по отношение на Унгария - ликвидиране на автономията, католическа реакция, предизвиква поредица от антихабсбургски бунтове. Войната с турците, които обсаждат Виена през 1683 г., приключва с Карловацкия мир от 1699 г. Леополд I взема участие във войната за испанското наследство от 1701 г., като се стреми да обедини в ръцете на Хабсбургите испанския и австрийския престол. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.05", "title": "Денят 5 май в световната история"}
{"url": "http://www.focus-news.net/news/2019/05/05/2653923/nimh-zhalt-kod-za-silen-vyatar-e-obyaven-v-17-oblasti-na-stranata-v-dve-ima-preduprezhdeniya-za-dazhd-i-gramotevitsi.html", "text": "Жълт код за силен вятър е обявен в 19 области на страната, сочи справка на сайта на  НИМХ . Предупреждението за силен вятър е в сила за областите  Пазарджик, Пловдив, Кърджали, Хасково, Стара Загора, Габрово, Велико Търново, Сливен, Ямбол, Бургас, Търговище, Русе, Разград, Шумен, Варна, Добрич и Силистра. В тези райони ще духа умерен и силен вятър с пориви достигащи 20 – 25 м/с (70 – 90 км/ч.). В областите Благоевград и Смолян има предупреждение и за дъжд и гръмотевици. Там се очаква през втората полива на денонощието да има интензивни валежи, като на места количествата ще достигнат 20 – 25 л/кв.м.", "date": "2019.05.05", "title": "НИМХ: Жълт код за силен вятър е обявен в 17 области на страната, в две има предупреждения за дъжд и гръмотевици"}
{"url": "http://www.focus-news.net/news/2019/05/05/2653925/predstoyashti-mezhdunarodni-sabitiya-za-5-may-2019-agentsiya-fokus.html", "text": "***  Втори тур на президентските избори \r\n***  70 години от създаването на Съвета на Европа \r\n***  Среща на министрите на околната среда на Г-7 \r\n***  Молитви и бдения, организирани от опозиционния лидер Хуан Гуайдо \r\n***  Президентски и парламентарни избори", "date": "2019.05.05", "title": "Предстоящи международни събития за 5 май 2019  (Агенция \"Фокус\")"}
{"url": "http://www.focus-news.net/news/2019/05/05/2653927/pravoslavnata-tsarkva-pochita-pametta-na-cv-machenitsa-ipina.html", "text": "Ha 5 мaй Българската православна цъpĸвa пoчитa пaмeттa нa cв. мъчeницa Иpинa. Tя е живялa във втopaтa пoлoвинa нa I вeĸ и нaчaлoтo нa II вeĸ. Св. Ирина е poдeнa в гpaд Maгeдoн, днeшнa Maĸeдoния, ĸъдeтo бaщa ѝ Лиĸиний бил oблacтeн yпpaвитeл. Ceмeйcтвoтo ѝ билo eзичecĸo и тя ce ĸaзвaлa Πeнeлoпa, нo пpиeлa тaйнo xpиcтиянcĸoтo cи ĸpъщeниe oт cв. aпocтoл Tимoтeй – yчeниĸ нa aпocтoл Πaвeл. Koгaтo бaщa ѝ peшил дa я зaдoми, тя oтĸaзaлa и тaĸa cи нaвляĸлa гнeвa мy. Той я подложил на мъчения, но по-късно той самият приема християнската вяра.Cв. Иpинa билa пoдлaгaнa нa мъчeния, нo Бoг винaги я cпacявaл ĸaтo изпpaщaл aнгeли. Oцeлялa cлeд мъчeниятa, cв. Иpинa ycпялa дa нaĸapa мъчитeлитe cи, cpeд ĸoитo и бaщa ѝ, дa пoвяpвaт в Бoг.Оцеляла след жестоките мъчения, та тръгнала по различни страни да проповядва Божието слово. \r\nИмeтo Иpинa oзнaчaвa „миp”.", "date": "2019.05.05", "title": "Православната църква почита пaмeттa нa cв. мъчeницa Иpинa"}
{"url": "http://www.focus-news.net/news/2019/05/05/2653929/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-blagoevgrad-kyustendil-burgas-i-sofiya-oblast.html", "text": "Кандидатите за евродепутати от листата на „БСП за България“ ще посетят областите Благоевград, Кюстендил, Бургас и София област. Благоевград \r\nВ 10.00 ч. на площада на гр.Кресна водачът на листата на „БСП за България“ Елена Йончева и кандидатът за евродепутат Димитър Данчев ще се срещнат с обществеността на централен градски площад в Кресна. По-късно, от 18.00 ч., те ще разговарят с жителите на Благоевград в зала „22-ри Септември“. Кюстендил \r\nВ 13.00 ч. Елена Йончева и Димитър Данчев ще посетят Художествена галерия „Владимир Димитров - Майстора“ в гр. Кюстендил. В 13.45 ч. в кафе-клуб те ще се срещнат с дейци на културата. По-късно, в 15.30 ч., в градинката пред читалище „Братство“, Елена Йончева и Димитър Данчев ще се срещнат с обществеността. Бургас     \r\nВ 10.30 ч., на ул. Александровска, в гр. Бургас Деница Златева ще открие Информационен център. В 11.30 ч. тя ще посети Национална изложба на цветя с международно участие „ФЛОРА“ в Морската градина. По-късно, от 14.00 ч., в зала „МЕЛСА“ в Несебър, Деница Златева ще се срещне с жители на града. В 16.00 ч., в ритуалната зала на гр.Карнобат, тя ще се срещне с обществеността. В 17.30 ч. кандидатът за евродепутат ще разговаря с жителите на Сунгурларе в зала в „Къща за гости“ София област \r\nВ 11.00 ч. в читалището на гр. Сливница проф. Румен Гечев ще се включи в честването на 100 годишнината от създаването на партийната организация на БСП в града.", "date": "2019.05.05", "title": "Европейски избори 2019: Кандидатите за евродепутати от \"БСП за България\" ще посетят областите Благоевград, Кюстендил, Бургас и София област"}
{"url": "http://www.focus-news.net/news/2019/05/05/2653928/evropeyski-izbori-2019-kandidatite-za-evrodeputati-ot-gerb-mariya-gabriel-andrey-novakov-i-asim-ademov-shte-posetyat-oblast-kyustendil.html", "text": "Водачът на листата на ГЕРБ и СДС за европейските избори Мария Габриел и кандидатите за евродепутати Андрей Новаков и Асим Адемов ще посетят област Кюстендил. Това съобщиха от пресцентъра на  ПП ГЕРБ . \r\nОт 12.00 часа, в залата на читалище „Просвета“ в град Бобов дол /ул. „Г. Димитров“ №72/ кандидатите за евродепутати ще проведат среща-дискусия с жители на общината. По време на срещата евродепутатите ще отчетат акценти от своята работа до момента и ще дискутират какво предстои в бъдеще.  \r\nОт 14.00 часа Мария Габриел, Андрей Новаков и Асим Адемов ще бъдат гости на празника на село Пиперков чифлик, община Кюстендил. Традиционният събор на населеното място, който се отбелязва на Томина неделя, ще се проведе в двора на бившето училището на с. Пиперков чифлик.  \r\nОт 16.00 часа водачът на листата на ГЕРБ и останалите кандидати за евродепутати ще посетят град Рила. В залата на Община Рила /пл. „Възраждане“ №1/ Мария Габриел, Асим Адемов и Андрей Новаков ще се срещнат с граждани, с които ще беседват на тема: „Силата на езика“.", "date": "2019.05.05", "title": "Европейски избори 2019: Кандидатите за евродепутати от ГЕРБ Мария Габриел, Андрей Новаков и Асим Адемов ще посетят област Кюстендил"}
{"url": "http://www.focus-news.net/news/2019/05/05/2653930/smolyan-gaydarsko-nadsvirvane-shte-se-provede-v-zlatograd.html", "text": "Гайдарско надсвирване ще се проведе в Златоград. Това съобщиха от  Община Златоград . От 11.00 часа започва Гайдарско надсвирване, а от 13.00 часа е „Надиграй ме в Златоград”, с участието на любителски танцови състави. Празниците продължават от 14.00 до 20.00 часа с народно веселие с оркестър „Орион”. \r\nНа 6 май, Гергьовден, от 09.00 часа ще бъде отслужена Божествена света литургия в храм „Св. Георги Победоносец”. От 10.00 часа жителите и гостите на града ще могат да видят Гергьовден в Златоград – Силата на традициите и мистиката на ритуала. От 10.30 часа ще започне Празничен хоровод с Оркестър „Орфей” и гост солист Искра Макакова. \r\nОрганизаторите на празника призовават жителите и гостите на града да облекат народни носии в празничните дни.", "date": "2019.05.05", "title": "Смолян: Гайдарско надсвирване ще се проведе в Златоград"}
{"url": "http://www.focus-news.net/news/2019/05/05/2653931/predsedatelyat-na-narodnoto-sabranie-tsveta-karayancheva-i-narodni-predstaviteli-shte-prisastvat-na-praznika-na-grad-peshtera.html", "text": "Председателят на Народното събрание Цвета Караянчева и народни представители ще присъстват на празника на град Пещера. Това съобщиха от пресцентъра на  Народното събрание . В 20.30 часа на площад „България“ председателят на парламента ще приеме рапорта на командващия тържествената заря-проверка, посветена на 6 май – Ден на Пещера. В ритуала ще участват военнослужещи от 68-ма бригада Специални сили – Пловдив, под командването на бригаден генерал Явор Матеев.  \r\nПредседателят на Народното събрание Цвета Караянчева ще произнесе слово по повод Деня на Пещера.", "date": "2019.05.05", "title": "Председателят на Народното събрание Цвета Караянчева и народни представители ще присъстват на празника на град Пещера"}
{"url": "http://www.focus-news.net/news/2019/05/05/2654205/fokus-makedoniya-sdsm-ochakvat-lidera-na-dsi-v-tsentralata-si-v-skopie.html", "text": "След преброяването на половината от гласовете води кандидата Стево Пендаровски, зад когото застанаха СДСМ и ДСИ. Пред централата на социалдемократите в Скопие вече се събират симпатизанти на партията, а от СДСМ казват, че оачакват и лидера на Демократичния съюз за интеграция Али Ахмети, предава македонският  „Фокус“ . \r\n„Той е насрочил пресконференция за по-късно вечерта, но сигурно след това заедно с всички останали коалиционни партньори ще се присъединят тук, в централата на СДСМ“, заяви генералният секретар на партията Александър Кирацовски. \r\nПревод и редакция:", "date": "2019.05.05", "title": "„Фокус“ (Македония): СДСМ очакват лидера на ДСИ в централата си в Скопие"}
{"url": "http://www.focus-news.net/news/2019/05/05/2653932/natsionalnata-gvardeyska-chast-organizira-tarzhestven-kontsert-po-povod-denya-na-hrabrostta-i-praznik-na-balgarskata-armiya.html", "text": "От 19.00 часа в зала 1 на НДК Гвардейският представителен духов оркестър и Представителният ансамбъл на Въоръжените сили ще изнесат тържествен концерт за жителите и гостите на столицата. Той е под патронажа на президента и върховен главнокомандващ въоръжените сили, министъра на отбраната и началника на отбраната. Това съобщиха от пресцентъра на  Министерство на отбраната . Освен известни български маршове, военните духови оркестри ще представят музикални творби от богатия си жанров репертоар.  \r\nВ концерта по повод Деня на Храбростта и празника на Българската армия ще участват Орлин Горанов, Маргарита Хранова, Росица Кирилова, Райко Кирилов, Бойка Дангова, Емилия Валенти, фолклорно трио „Ладена“, квартет „Армейска песен“, детска вокална група „Пим-пам“, мажоретен състав от Ботевград, клуб по спортни танци „Гранд“ към Военния клуб в гр. Хасково,  танцова формация „Алгара“ и др.  Тържественият концерт е с вход свободен. Гвардейският представителен духов оркестър  е наследник на първия военен духов оркестър, създаден през 1879 г. в гр. Велико Търново, с диригент Йозеф Хохола.  От 1 януари 1893 г. оркестърът на 6-ти пехотен Търновски полк се привежда в „Лейбгвардейския на Негово Царско Височество ескадрон“. Първият гвардейски оркестър включва както духови инструменти, така и струнна група.  \r\nДнес наред с церемониалните функции, Гвардейският представителен духов оркестър развива активна концертна дейност и има успешни участия в международни фестивали на военните духови оркестри в Германия, Франция, Турция, Италия, Унгария, Израел и Русия. Носител е на многобройни български и чуждестранни отличия, между които  „Златна лира” от Съюза на музикалните и танцови дейци в България. \r\nНачалник на оркестъра е подполковник Ради Радев – главен диригент на Българската армия. \r\nПредставителният ансамбъл на Въоръжените сили е създаден на 1 октомври 1944 г., когато по инициатива на учителя по музика от Първа мъжка гимназия Драган Прокопиев се взема решение към Министерството на войната да се създаде Представителен хор. През  годините Военнопредставителният хор увеличава състава си, към него се  включва и танцов  състав.  \r\nПрез 1962 г. е създаден Армейският естраден ансамбъл. В състава на ансамбъла се изявяват едни най-видните български дейци на изкуството и културата – Филип Кутев, Жул Лев, Алипи Найденов, Петър Ступел, Кирил Дончев, Емил Георгиев, Иван Стайков, Ангел Заберски, Димитър Гетов, Петър Петров, Николай Гаубич, Никола Николов, Никола Гюзелев, Боян Лечев, Ана Томова-Синтова, Румяна Барева, Маргрет Николова, Ирина Чмихова, Георги Кордов, Емилия Маркова, Кирил Семов, Стефка Оникян, Кичка Бодурова, Христо Кидиков, Нели Рангелова, Георги Христов, Михаил Белчев, Симеон Щерев и много други.  \r\nОт март 2009 г. Ансамбълът на Българската армия е в състава на Националната гвардейска част. Днес той се нарича Представителен ансамбъл на въоръжените сили. Част от афиша на Ансамбъла са известни и любими български изпълнители – Орлин Горанов, Маргарита Хранова, Росица Кирилова, Гуна Иванова, Райко Кирилов, Бойка Дангова, Сунай Чалъков, Антония Маркова, Емилия Валенти, Станислава Димитрова – Съни, Вили Станева, Соня Иванова, Таня Дупаринова, Надя Казакова, фолклорна формация „Ладена”, танцов състав „Алгара”, оперният певец Стоян Бончев и емблематичният квартет „Армейска песен”. Началник на Ансамбъла и сценарист на концертите е Снежина Темелкова.", "date": "2019.05.05", "title": "Националната гвардейска част организира тържествен концерт по повод Деня на храбростта и празник на Българската армия"}
{"url": "http://www.focus-news.net/news/2019/05/05/2654207/sakam-da-kazham-makedoniya-pendarovski-vodi-s-5368-pri-obraboteni-70-ot-byuletinite.html", "text": "При обработени 70% от гласовете, кандидатът на управляващия СДСМ и коалиция Стево Пендаровски води с 53,68% срещу 42,81% за претендента на опозиционната ВМРО-ДПМНЕ Гордана Силяновска-Давкова, предава  \"Сакам да кажам\" . \r\nТака за Пендаровски са гласували 295 970 избиратели, а Силяновска е събрала подкрепа от 236 046 граждани, показват предварителните и неофициални резултати от Държавната избирателна комисия (ДИК) на Македония. \r\nВече стана ясно, че вторият тур на президентските избори в Северна Македония е валиден - към 18:30 часа местно време (19:30 часа българско време) избирателната активност е била 44,5%. Съответното обявиха от Държавната избирателна комисия (ДИК) в рамките на пресконференция. Председателят на ДИК Оливер Дерковски допълни, че изборният ден е преминал спокойно и без сериозни инциденти, които да повлияят на изхода от гласуването. \r\nОбщо 1 808 131 граждани, включени в избирателните списъци, можеха да упражнят правото си на глас в 3 488 избирателни секции в страната и 32 зад граница. Те бяха отворени в 7:00 часа местно време (8:00 часа българско време) и останаха на разположение на гласоподавателите до 19:00 часа местно време (20:00 часа българско време).  \r\nВторият тур на президентските избори бе следен от 3 381 местни и около 520 чуждестранни наблюдатели, акредитирани от ДИК. Разрешение за следене на процеса на гласуване получиха наблюдатели от посолства на множество държави, като Руската федерация, Франция, Великобритания, Швеция, Унгария, Италия, Албания, Словакия в Македония.  \r\nВ събота, в деня преди изборите в Македония, гласуваха затворниците, вътрешно разселени лица, хора, поставени под домашен арест, и такива в неравностойно положение. Избирателната им активност надмина минималния праг от 40%. Тереза Герова", "date": "2019.05.05", "title": "\"Сакам да кажам\" (Македония): Пендаровски води с 53,68% при обработени 70% от бюлетините"}
{"url": "http://www.focus-news.net/news/2019/05/05/2653926/sofiya-vavezhda-se-vremenna-organizatsiya-na-dvizhenieto-vav-vrazka-s-apostolichesko-poseshtenie-na-negovo-sveteyshestvo-papa-frantsisk.html", "text": "Въвежда се временна организация на движението във връзка с Апостолическо посещение на Негово Светейшество Папа Франциск. Това съобщиха от пресцентъра на  Столична община . Във връзка с Апостолическо посещение на Негово Светейшество Папа Франциск в периода 5 май - 7 май 2019 година се въвеждат промени в организацията на движение. Забраняват се престоят и паркирането на пътни превозни средства, както следва: \r\n- До приключване на мероприятията на 06 май 2019 г. на всички паркинги на пл. „Княз Александър I “. \r\n- До приключване на мероприятието на 05 май 2019 г. на северозападната дъга на пл. „Св. Ал. Невски“ между ул. „11-ти август“ и ул. „Оборище“, зад храм „Св. София“. \r\n- до приключване на мероприятията на 06 май 2019 г.: на пл. „Николай Гяуров“; на паркинга на моста пред Националния стадион „Васил Левски“; на ул. „Ген. Гурко“ между бул. „Евлоги и Христо Георгиеви“ и бул. „Васил Левски“; при сектор Г на Националния стадион „Васил Левски“. \r\n- до приключване на мероприятията на 06 май 2019 г.: ул. „Славянска“ между ул. „Г. С. Раковски“ и площада пред Народен театър „Иван Вазов“; ул. „Иван Вазов“ между ул. „Г. С. Раковски“ и площада пред Народен театър „Иван Вазов“; ул. „Г. Бенковски“ между бул. „Цар Освободител“ и ул. „Иван Вазов“. \r\n- до приключване на мероприятията на 07 май 2019 г. на: пл. „Св. Александър Невски“; ул. „Оборище” между ул. „Г.С. Раковски” и бул. „Васил Левски” и да се закрият базарите за художествени изделия; ул. „11-ти август” между бул. „Кн. Ал. Дондуков” и пл. „Св. Ал. Невски”; ул. „15-ти ноември” между бул. „Цар Освободител” и пл. „Св. Ал. Невски”; ул. „Врабча“ между ул. „Г. С. Раковски“ и бул. „Васил Левски“; ул. „Московска” между бул. „Васил Левски” и бариерата на британското посолство; ул. „Дунав“ между бул. „Кн. Ал. Дондуков“ и пл. „Св. Александър Невски“; бул. „Кн. Александър Дондуков“ между бул. „Васил Левски“ и пл. „Независимост“; ул. „Съборна“ между пл. „Св. Неделя“ и ул. „Кн. Александър I“; ул. „Дякон Игнатий“ между бул. „Цар Освободител“ и ул. „Ген. Гурко“; ул. „Кн. Александър I“ между бул. „Цар Освободител“ и ул. „Ген. Гурко“; ул. „Аксаков“ между ул. „Г. С. Раковски“ и ул. „Дякон Игнатий“; ул. „Будапеща“ в частта пред „Арена ди Сердика“; ул. „Париж“ между бул. „Кн. Ал. Дондуков“ и ул. „Московска“. \r\n- от 22.00 часа на 05 май 2019 г. до приключване на мероприятието на 06 май 2019 г. на: ул. „8-ма“, ж.к. „Враждебна“, от бул. „Владимир Вазов“ до Летище София; на паркинга на София хотел Балкан; на ул. „Кн. Борис I“ между бул. „Тодор Александров“ и ул. „Екзарх Йосиф“; на ул. „Триадица“ между ул. „Сердика“ и бул. „Кн. Мария Луиза“; бул. „Кн. Мария Луиза“ между бул. „Кн. Ал. Дондуков“ и ул. „Триадица“; ул. „Екзарх Йосиф“ между „бул. „Кн. Мария Луиза“ и ул. „Кн. Борис I“. Забранява се влизането в двете посоки на пътни превозни средства:   \r\n- до приключване на мероприятията на 06 май 2019 г. по бул. „Цар Освободител“ между ул. „Г. С. Раковски“ и пл. „Независимост“. \r\n- до приключване на мероприятията на 05 май 2019 г. по ул. „Оборище“ между ул. „Г. С. Раковски“ и ул. „11-ти август“. \r\nЗабранява се  влизането на пътни превозни средства  в двете посоки , само при необходимост и по преценка на отдел „Пътна полиция“ при СДВР, както следва: \r\n- от 10.00 часа на 05 май 2019 г. до приключване на мероприятията на 07 май 2019 г.: по бул. „Кн. Ал. Дондуков“ между бул. „Васил Левски“ и пл. „Независимост“; по ул. „11-ти август” между бул. „Кн. Ал. Дондуков” и пл. „Св. Ал. Невски”; по ул. „Врабча“ между ул. „Г.С.Раковски“ и бул. „Васил Левски“; по ул. „Московска” между бул. „Васил Левски” и бариерата на британското посолство; по ул. „Дунав“ между Бул. „Кн. Ал. Дондуков“ и пл. „Св. Александър Невски“; по ул. „Париж“ между бул. „Кн. Ал. Дондуков“ и ул. „Московска“; по ул. „Будапеща“ , в частта пред „Арена ди Сердика“; по ул. „Оборище“ между ул. „Г. С. Раковски“ и бул. „Васил Левски“; по ул. „15-ти ноември” между бул. „Цар Освободител” и пл. „Св. Ал. Невски”. \r\n- до приключване на мероприятията на 5 май 2019 г. и от 12.00 часа до приключване на мероприятията на 6 май 2019 г. по: ул. „Кн. Александър I“ между ул. „Ген Гурко“ и бул. „Цар Освободител“; ул. „Аксаков” между ул. „Г.С.Раковски” и ул. „Дякон Игнатий”; ул. „Г. Бенковски” между ул. „Иван Вазов” и бул. „Цар Освободител”; ул. „Леге” между ул. „Съборна” и бул. „Цар Освободител”; ул. „Дякон Игнатий“ между ул. „Аксаков“ и бул. „Цар Освободител“; \r\n- от 12.00 часа на 05 май 2019 г. до приключване на мероприятията на 06 май 2019 г. по бул. „Цар Освободител“ между ул. „Г. С. Раковски“ и бул. „Васил Левски“. \r\n- до приключване на мероприятията на 06 май 2019 г. по: бул. „Кн. Мария Луиза“ между бул. „Александър Стамболийски“ и ул. „Екзарх Йосиф“, с изключение на колите на масов градски транспорт; бул. „Тодор Александров“ между бул. „Христо Ботев“ и бул. „Кн. Мария Луиза“; ул. „Кн. Борис I“ между бул. „Тодор Александров“ и ул. „Екзарх Йосиф“; ул. „Екзарх Йосиф“ между „бул. „Кн. Мария Луиза“ и ул. „Княз Борис I“; ул. „Триадица“ между ул. „Сердика“ и бул. „Кн. М. Луиза“.  До 05.00 часа на 6 май 2019 г. нощните автобусни линини ще се движат по промени маршрути, както следва:  \r\n- N1 (в посока ж.к. Младост 4): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. „Васил Левски” и по бул. „Цар Освободител” по маршрута двупосочно; \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „ул. Париж”; \r\n- с код  6456 „ул. 6-ти септември” \r\n- N2 (в посока Студентски град): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. “Васил Левски” и  по маршрута двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „ ул. Париж”; \r\n- с код  6456 „ул. 6-ти септември”. \r\n- N3 (в посока автостанция Изток): от бул. „Тодор Александров” през пл. „Независимост”, по бул. „Княз Александър Дондуков” и след кръстовището с бул. „Васил Левски” направо по маршрута до автостанция Изток двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „Ул. Париж”; \r\n- с код  6456 „Ул. 6-ти септември” \r\n- двупосочна с кодове 6439 и 6440 „Площад Св. Александър Невски”; \r\n- с код 1241 „Площад Паметник Левски”; \r\n- с код 2012 „Ул. Кракра” \r\n- N4 (в посока ж.к. Дружба 2): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. „Васил Левски” и наляво по бул. „Янко Сакъзов” по маршрута двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „Ул. Париж”; \r\n- с код  6456 „Ул. 6-ти септември” \r\n- двупосочна с кодове 6439 и 6440 „Площад Св. Александър Невски”. \r\nЗа маршрутите на автобусни линии №№ N1, N2, N3 и N4 се разкрива временна двупосочна спирка за прекачване на пътниците между 4-те линии на бул. „Княз Ал. Дондуков“ при ул. „Сердика“.", "date": "2019.05.05", "title": "София: Въвежда се временна организация на движението във връзка с Апостолическо посещение на Негово Светейшество Папа Франциск"}
{"url": "http://www.focus-news.net/news/2019/05/05/2653934/evropeyski-izbori-2019-vodachat-na-listata-na-gerb-i-sds-za-izborite-za-evropeyski-parlament-mariya-gabriel-i-kandidatat-za-evrodeputat-asim-ademov-shte-posetyat-petrich.html", "text": "Водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Асим Адемов ще посетят Петрич по повод празника на града. Това съобщиха от пресцентъра на  ПП ГЕРБ . Те ще бъдат придружени от областния координатор на ГЕРБ-Благоевград и народен представител в 44-ото Народно събрание Даниела Савеклиева. Събитието ще се проведе от 20.00 часа на централния градски площад.", "date": "2019.05.05", "title": "Европейски избори 2019: Водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Асим Адемов ще посетят Петрич"}
{"url": "http://www.focus-news.net/news/2019/05/05/2653938/plovdiv-vremenno-shte-bade-ogranicheno-dvizhenieto-vav-vrazka-s-provezhdaneto-na-velomaraton.html", "text": "Временно ще бъде ограничено движението в Пловдив във връзка с веломаратон, съобщиха за  Радио „Фокус“- Пловдив  от ОДМВР. От 08.00 до 13.30 ч. в Пловдив ще се проведе спортно мероприятие „Маратон Пловдив”, в което по предварителна информация ще участват около 1100 състезатели от 24 страни. Трасето на маратона е с обща дължина от 42 км, като е разделено на полумаратон с дължина от 21 км. Участниците ще стартират в 08.00 часа от пл. „Централен“ и ще преминат по  ул.„Александър І”, ул.„Константин Стоилов”, ул.„Криволак”, ул.„Съборна” /до Хисар Капия/, ул.„Цанко Лавренов”, ул.„Цар Иван Шишман”, бул.„6-ти септември”, бул.„Цар Борис ІІІ Обединител”, бул.„Христо Ботев”, бул.„Източен”, бул.„Санкт Петербург”, Алея 8 в парк „Лаута”, ул. „Теофан Райнов”, ул.„Георги Данчов”, бул.„Освобождение”, бул.„Асеновградско шосе”/участниците в полумаратона ще завият наляво по бул. „Цар Симеон”/, участниците в маратона ще продължат по бул.„Асеновградско шосе“ източно платно до ГУСВ и обратно по бул. „Цар Симеон”, ул. „Ягодовско шосе“ в посока кръговото кръстовище на „Скобелева майка“, бул.„Цариградско шосе, бул.„Шести септември“, бул. „Марица юг”, /участниците в полумаратона от бул.„Марица юг” ще завият наляво по ул.„Висла”, от където по ул.„Райко Даскалов” и ул.„Александър І Батенберг” ще стигнат до финала на пл. „Централен”/. Участниците в маратона продължават по бул.„Марица”- юг, Гребна база, ул. „Парк Отдих и култура“, бул.„Шести септември“ – продължение, ул.„Ясна поляна”, бул.„Копривщица”-запад, бул.„Копривщица“-изток, Младежки хълм,  ул. „Л. Каравелов”, бул.„В. Априлов”, Колелото на гарата, ул.„Иван Вазов”, ул.„Авксентий Велешки”, Цар Симеонова градина, ул. „Найден Геров”, ул. „Княз Дондуков Корсаков”, ул. „Преслав”, ул. „Александър Екзарх”, ул.„Христо Г. Данов”, ул.„Княз Александър І”, пл. „Централен” – финал. \r\nВъв връзка с осигуряване на безопасността на движението по време на спортното събитие движението на автомобили по посочения маршрут ще бъде спирано с изключение на превозните средства от масовия градски транспорт, които ще бъдат пропускани поетапно.", "date": "2019.05.05", "title": "Пловдив: Временно ще бъде ограничено движението във връзка с провеждането на веломаратон"}
{"url": "http://www.focus-news.net/news/2019/05/05/2653935/evropeyski-izbori-2019-sergey-stanishev-tsvetelina-penkova-i-ivan-krastev-shte-se-vklyuchat-v-iztochnoevropeyskiya-festival-v-london.html", "text": "В Енфийлд, Северен Лондон, българите във Великобритания ще се включат в най-големия фестивал на българската общност в Обединеното кралство – традиционното Гергьовско хоро, което тази година ще се организира съвместно с фестивала на Източноевропейската култура. Това съобщиха от пресцентъра на  БСП . Гости ще бъдат кандидатите за ЕП от „БСП за България“ Сергей Станишев, Цветелина Пенкова и Иван Кръстев. \r\nИдеята за този фестивал е да се промотира културата на страните от Източна Европа и да развенчае внушаваната с години от крайнодесни политически партии и таблоиди във Великобритания подвеждаща представа за тези държави. \r\nОрганизатори на фестивала са благотворителната организация „Български фолклор, традиции и култура”, East European Forum – платформа на 45 организации, подкрепящи гражданите на ЕС във Великобритания, БСП-Лондон, кметство Енфийлд и Forty Hall & Estate. \r\nНад 2 млн. граждани на ЕС от Източна Европа живеят в Обединеното кралство. Един милион от тях са в столицата. Техният принос към това Лондон да е един от най-проспериращите градове в света е безспорен. Те плащат данъци, цели отрасли от икономиката зависят от тях – от хотелиерство, ресторантьорство, строителство, до здравеопазване. \r\nДо момента над 15 български групи за народна музика и танци са потвърдили участие, както и представители на общностите от Румъния, Полша, Сърбия, Унгария, Украйна, Македония и Кипър. \r\nСпециални гости на фестивала ще бъдат Кхалид Махмуд, депутат от Лейбъристката партия и министър в сянка на външните работи и Британската общност, Сарай Каракас – кмет на Енфийлд, Несил Калискан – председател на общинския съвет в Енфийлд, Кейт Осамор - депутат, Джоан Райън - депутат, Джоан Маккартни – заместник-кмет на Лондон,  представители на Home Office, the3million и New Europeans – двете най-големи организации в подкрепа на гражданите на ЕС във Великобритания, представители на Лейбъристката партия, както и на екипа на кмета на Лондон, Садик Кан. \r\nВ рамките на фестивала кандидатите за евродепутати ще проведат среща с българската общност.  \r\nЛидерът на европейската левица Сергей Станишев ще се срещне и с ПЕС-Лондон, обхващаща партии-членки на ПЕС със структури във Великобритания.", "date": "2019.05.05", "title": "Европейски избори 2019: Сергей Станишев, Цветелина Пенкова и Иван Кръстев ще се включат в Източноевропейския фестивал в Лондон"}
{"url": "http://www.focus-news.net/news/2019/05/05/2654209/darzhavna-izbiratelna-komisiya-na-makedoniya-pendarovski-vodi-s-5258-pri-obraboteni-825-ot-byuletinite.html", "text": "При обработени 82,5% от гласовете, кандидатът на управляващия СДСМ и коалиция Стево Пендаровски води с 52,58% срещу 43,86% за претендента на опозиционната ВМРО-ДПМНЕ Гордана Силяновска-Давкова, съобщава  Държавната избирателна комисия (ДИК) на Македония . \r\nТака за Пендаровски са гласували 356 329 избиратели, а Силяновска е събрала подкрепа от 297 254 граждани, показват предварителните и неофициални резултати от Държавната избирателна комисия (ДИК) на Македония. Невалидните бюлетини са 3,55% (24 089).  \r\nВече стана ясно, че вторият тур на президентските избори в Северна Македония е валиден - към 18:30 часа местно време (19:30 часа българско време) избирателната активност е била 44,5%. Съответното обявиха от Държавната избирателна комисия (ДИК) в рамките на пресконференция. Председателят на ДИК Оливер Дерковски допълни, че изборният ден е преминал спокойно и без сериозни инциденти, които да повлияят на изхода от гласуването. \r\nОбщо 1 808 131 граждани, включени в избирателните списъци, можеха да упражнят правото си на глас в 3 488 избирателни секции в страната и 32 зад граница. Те бяха отворени в 7:00 часа местно време (8:00 часа българско време) и останаха на разположение на гласоподавателите до 19:00 часа местно време (20:00 часа българско време).  \r\nВторият тур на президентските избори бе следен от 3 381 местни и около 520 чуждестранни наблюдатели, акредитирани от ДИК. Разрешение за следене на процеса на гласуване получиха наблюдатели от посолства на множество държави, като Руската федерация, Франция, Великобритания, Швеция, Унгария, Италия, Албания, Словакия в Македония.  \r\nВ събота, в деня преди изборите в Македония, гласуваха затворниците, вътрешно разселени лица, хора, поставени под домашен арест, и такива в неравностойно положение. Избирателната им активност надмина минималния праг от 40%.  Светлин Божков", "date": "2019.05.05", "title": "Държавна избирателна комисия на Македония: Пендаровски води с 52,58% при обработени 82,5% от бюлетините"}
{"url": "http://www.focus-news.net/news/2019/05/05/2653936/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa-na-tomina-nedelya.html", "text": "На Томина неделя в празничния за християните неделен ден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще оглави Архиерейска света Литургия в катедралния храм „Св. Богородица“ в град Пазарджик, предаде репортер на  Агенция „Фокус“ . Началото е в 9.00 часа.  \r\nНикола ПЕТКОВ", "date": "2019.05.05", "title": "Пазарджик: Константийският епископ Яков ще оглави архиерейска света Литургия в катедралния храм „Св. Богородица“ на Томина неделя"}
{"url": "http://www.focus-news.net/news/2019/05/05/2653941/dobrich-v-kavarna-shte-se-provede-parvata-futbolna-sreshta-ot-evropeyskoto-parvenstvo-po-futbol-za-devoyki-do-17-godini.html", "text": "УЕФА одобри официалната програма за Европейското първенство по футбол за девойки до 17 години, на което Каварна е един от домакините този месец. Първата футболна среща от първенството ще се състои на 5 май 2019 г. (неделя) на стадион „Калиакра“ в Каварна между отборите Австрия и Холандия от 11.30 часа, а на същия ден Англия и Германия ще стартират участието си в първенството от 16.30 часа отново на стадион „Калиакра“. Това съобщиха от пресцентъра на  Община Каварна . \r\nСледващите мачове, които ще могат да наблюдават каварненци и гости на града са: \r\nГермания- Холандия - 8 май (сряда) от 14.00 ч. \r\nХоландия- Англия – 11 май (събота) от 16.30 ч. \r\nПолуфинал – 14 май (вторник) от 18.30 ч.", "date": "2019.05.05", "title": "Добрич: В Каварна ще се проведе първата футболна среща от Европейското първенство по футбол за девойки до 17 години"}
{"url": "http://www.focus-news.net/news/2019/05/05/2653940/sofiya-vremenna-organizatsiya-na-dvizhenieto-e-vavedena-vav-vrazka-sas-zasnemane-na-balgarski-igralen-film.html", "text": "Временна организация на движението е въведена във връзка със заснемане на български игрален филм. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип до 20.30 часа  на ул. „Хан Крум“ между ул. „Г.С.Раковски“ и ул. „Уилям Гладстон“ и на ул. „Уилям Гладстон“ между ул. „Хан Крум“ и пл. „Славейков“.", "date": "2019.05.05", "title": "София: Временна организация на движението е въведена във връзка със заснемане на български игрален филм"}
{"url": "http://www.focus-news.net/news/2019/05/05/2653943/burgas-v-pomorie-shte-se-provede-turnirat-po-tantsi-izgryavashti-zvezdi.html", "text": "В Поморие ще се проведе турнирът по танци „Изгряващи звезди“. Това съобщиха от пресцентъра на  Община Поморие . Танцовата надпревара ще се проведе в залата на хотел „Сънсет Ризорт“ - Поморие.  \r\nОт 12.30 часа ще се проведе турнир „Изгряващи звезди“, както и Състезание по шоу програми. Организаторите канят в залата всички жители и гости на Поморие да се насладят на изящните танци и да подкрепят любимите си танцови двойки.", "date": "2019.05.05", "title": "Бургас: В Поморие ще се проведе турнирът по танци „Изгряващи звезди“"}
{"url": "http://www.focus-news.net/news/2019/05/05/2653937/sofiya-horata-koito-zhiveyat-v-zonite-zatvoreni-za-poseshtenieto-na-papata-shte-imat-pravo-da-parkirat-v-sasedni.html", "text": "Хората, които живеят в зоните, затворени за посещението на папата, ще имат право да паркират в съседни. Това съобщиха от  Центъра за градска мобилност . Живущите в 4-та и 5-а подзони на „синя зона“, които имат винетни стикери, могат да паркират в съседните в периода от 2 до 7 май. По това време част от улиците в този район ще бъдат затворени заради официалното посещение на папа Франциск в България. Живущите в 4-та подзона ще могат да паркират в първа и във втора подзона на „синя зона“, както и в 11-та „зелена“ подзона. Тези, които имат винетни стикери за 5-та, могат да ползват местата в „зелените“ 12-та, 13-та, 15-та и 16-та подзони. Промяната на начина на паркиране ще важи до 7 май 2019 г. включително.", "date": "2019.05.05", "title": "София: Хората, които живеят в зоните, затворени за посещението на папата, ще имат право да паркират в съседни"}
{"url": "http://www.focus-news.net/news/2019/05/05/2653944/na-tomina-nedelya-episkop-polikarp-shte-oglavi-arhiereyska-sveta-liturgiya-v-osenovlashki-manastir-rozhdestvo-bogorodichno-sedemte-prestola.html", "text": "На Томина неделя с благословението на Негово светейшество Българския патриарх и Софийски митрополит Неофит, Негово преосвещенство Белоградчишкият епископ Поликарп - викарий на Софийския митрополит, ще оглави Архиерейска света Литургия в Осеновлашки манастир „Рождество Богородично“ – Седемте престола в община Своге, предаде репортер на  Агенция „Фокус“ . Началото е в 9.30 часа. Никола ПЕТКОВ", "date": "2019.05.05", "title": "На Томина неделя епископ Поликарп ще оглави Архиерейска света Литургия в Осеновлашки манастир „Рождество Богородично“ – Седемте престола"}
{"url": "http://www.focus-news.net/news/2019/05/05/2653942/blagoevgrad-prodalzhavat-festivalite-balkanski-igri-i-zanayat-fest.html", "text": "Продължават фестивалите „Балкански игри“ и „Занаят фест“ в Благоевград. На площад „Македония“ са разположени шатри с различни елементи, свързани с традициите и културата. Това съобщиха от пресцентъра на  Общината . Шествие с участието на кукери от Благоевград ще се проведе от 10.30 ч. от сградата на Съдебна палата до площад „Македония“. \r\nФестивалът „Балкански игри“ цели да популяризира уникалното културно-историческо наследство от автентичния фолклор на България и Гърция, чрез танци, песни, интерпретации на обичаи. „Занаят фест“, пък, който продължава до 6 май, представя занаяти като звънчарство, тъкачество, грънчарство, дърворезба, ножарство, пчеларство, накити, изработка на български народни инструменти, точене на кори и др.", "date": "2019.05.05", "title": "Благоевград: Продължават фестивалите „Балкански игри“ и „Занаят фест“"}
{"url": "http://www.focus-news.net/news/2019/05/05/2653945/sport-grigor-dimitrov-zapochva-uchastieto-si-na-dvoyki-v-madrid.html", "text": "Григор Димитров започва участието си на двойки на турнира от сериите \"Мастърс\" турнира в испанската столица Мадрид. Партньор на българина ще бъде Карен Хачанов, като двамата ще играят заедно за първи път. Съперници в първи кръг ще им бъдат поставените под номер четири в схемата на двойки Хуан Себастиан Кабал и Робърт Фара.  \r\nДвубоят е четвърти в програмата на третия корт и ще започне не преди 17:00 часа. Срещите на него започват в 12:00 часа.", "date": "2019.05.05", "title": "Спорт: Григор Димитров започва участието си на двойки в Мадрид"}
{"url": "http://www.focus-news.net/news/2019/05/05/2653947/balgarskiyat-ansambal-po-hudozhestvena-gimnastika-specheli-srebro-v-guadalahara.html", "text": "Ансамбълът на България по художествена гимнастика в състав Симона Дянкова, Мадлен Радуканова, Стефани Кирякова, Лаура Траатс и Ерика Зафирова спечелиха сребърен медал в многобоя на World Challenge Cup 2019 Гуадалахара (Испания). Това съобщиха от  Българската федерация по художествена гимнастика . Момичетата получиха оценка от 26.200 за съчетанието си с три обръча и 2 чифта бухалки се поздравиха със среброто в многобоя и изпревариха Русия, които бяха преди нашите след вчерашното изпълнение на съчетанията с 5 топки. Златен медал спечели ансамбълът на Италия, който изигра стабилно и без грешка и двете си съчетания.", "date": "2019.05.05", "title": "Българският ансамбъл по художествена гимнастика спечели сребро в Гуадалахара"}
{"url": "http://www.focus-news.net/news/2019/05/05/2653946/blagoevgrad-s-detski-muzey-na-otkrito-v-petrich-shte-bade-predstavena-initsiativata-opoznay-petrich-za-da-go-obiknesh.html", "text": "С редица спортни и културни прояви тази година ще бъде отбелязан празникът на Петрич – Гергьовден. Това съобщиха от пресцентъра на  Община Петрич . От 09.00 часа започва велообиколката на планина Беласица, а от 10.00 часа са финалите на детския футболен турнир и състезанието по планинско колоездене. В същия ден от 11.00 часа на градския площад за първи път с детски музей на открито ще бъде представена инициативата „Опознай Петрич, за да го обикнеш“. От 18.00 часа започва празничен концерт в кв. „Дълбошница“. На 05 май от 20.00 часа на сцената на градски площад започва спектакълът „Как ще Ни стигнат американците“ на Ансамбъл „Българе“. На 06 май от 11.00 часа на площада в града ще бъде концертът „Гергьовден е…“ с участието на Фолклорна формация „Хераклея“ и гостуващият изпълнител Румяна Попова.", "date": "2019.05.05", "title": "Благоевград: С детски музей на открито в Петрич ще бъде представена инициативата „Опознай Петрич, за да го обикнеш“"}
{"url": "http://www.focus-news.net/news/2019/05/05/2653939/krasimir-uzunov-shte-bade-udostoen-posmartno-sas-zvanieto-pocheten-grazhdanin-na-peshtera.html", "text": "Президентът на Агенция и Радио „Верига“ „Фокус“ Красимир Узунов ще бъде удостоен посмъртно със званието „Почетен гражданин на град Пещера”. Предложението е на кмета на Пещера Николай Зайчев. Удостояването със звание „Почетен гражданин на Пещера“ става с решение на Общински съвет - Пещера. Церемонията ще се проведе по време на Тържественото заседание на Общинския съвет в навечерието на празника на града, което започва от 17.00 часа. Със званието „Почетен гражданин на Пещера“ се удостояват лица с изключителен принос за издигане авторитета на град Пещера и общината в сферата на социално-икономическото и историческото развитие, науката, спорта, културата, образованието, здравеопазването и др. Кой беше Красимир Узунов?  \r\nКрасимир Узунов е роден на 26 януари 1963 г. в град Пещера. Завършва Висшето военно артилерийско училище (ВНВАУ) „Георги Димитров“ в Шумен през 1985 г., специалност Политически профил. Произведен е в чин лейтенант на 31 август 1985 г. Випуск „Сливнишки“.  \r\nПрез 1990 г. става известен с прякора „Поручика“, след като публикува коментар във вестник „Демокрация“, подписан като Поручик Красимир Узунов. \r\nНа 7 юни 2000 г. създава първата българска частна информационна агенция „Фокус“.  \r\nПрез 2004 г. създава Радио „Фокус“ – Сливен, с което слага началото на най-голямата българска радиоверига „Фокус“, която в момента притежава 59 радиостанции, 15 регионални офиса и излъчва 12 самостоятелни програми. \r\nАвтор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. \r\nАвтор е на книгите „Проклятието на Суки“ – легенди (1992 г.), „Скок зад огледалото“ (1992 г.), „Приказки за армията“ (1993 г.), „Христос на Балканите“ (1993 г.), „Феноменът Дрангов“ (1997 г.), Пътеводител „Охрид“ (1998 г.), „Албанският фактор на Балканите“ (2001), „Българските бойни знамена – За честта и славата на България“ (2009), „История на 23-ти пехотен Шипченски полк във войните за национално освобождение и обединение“ (2011),„Възкресението на българското опълчение – Душата на Македония и Одринско“ (2012), „Забравената война 1912 – 1913 г.“ (2013), „Бойните маршове на честта и славата на България“ (2014) „Каймакъ – Чаланъ“, (2015), „Епопеята на Добруджа – Курт-Бунар, Кочмар, Карапелит, Тутракан, Сарсънлар, Добрич...“ – Том 1 (2016), „Азъ служихъ при Дранговъ“ (2017).  \r\nНа 20 септември 2016 г. заедно с началника на отбраната генерал Константин Попов и бившия командващ на ВМС адмирал Пламен Манушев организират военна церемония и заупокойна молитва в памет на загиналите български офицери и войници в боевете на връх Каймак-Чалан през септември и октомври 1916 г. \r\nУдостоен е за „Следовник на народните будители“ за 2014 г. от Съюза на народните читалища. Награждаван е с лично оръжие от министъра на отбраната Николай Свинаров, с почетен „Войнишки нож“ от началника на Генералния щаб генерал Никола Колев, със сабя от министъра на отбраната Николай Цонев, със сабя от ръководството на ДАНС, със знак „За принос към Министерството на отбраната“ от министъра на отбраната Ангел Найденов през 2014 г. и със знак „Достойнство и чест“ от министъра на отбраната Красимир Каракачанов през 2018 г. Удостоен е с титлата „Доктор хонорис кауза“ на Военна академия „Георги Раковски“ от 15 февруари 2017 г. \r\nКрасимир Узунов умира на 25 февруари 2019 г. на 56-годишна възраст.", "date": "2019.05.05", "title": "Красимир Узунов ще бъде удостоен посмъртно със званието „Почетен гражданин на Пещера”"}
{"url": "http://www.focus-news.net/news/2019/05/05/2653919/papa-frantsisk-pristiga-na-poseshtenie-v-balgariya.html", "text": "Започва апостолическото пътуване на папа Франциск в България. От 5 до 7 май 2019 г. той ще посети София и Раковски, като на 7 май ще отпътува за столицата на Северна Македония – Скопие. Мотото на апостолическото пътуване на Светия отец е „Мир на земята“, което е заглавието на енцикликата, написана през 1963 г. от папа Йоан XXIII или т.нар. български папа – Анджело Ронкали. Това показва желанието на папа Франциск посещението му у нас да бъде под знака на мира, да поздрави и благослови всички българи, да отправи своите послания за мир и благоденствие по света от нашите земи.  \r\nГлавата на Римокатолическата църква идва по покана на държавните власти. Такава бе отправена от министър-председателя Бойко Борисов по време на посещението му във Ватикана на 25 май 2018 г. Тогава българският премиер и Светия отец проведоха среща на четири очи, след която министър-председателят връчи официална покана на папа Франциск, в която бе отбелязано, че в България от векове традиционно съжителстват различни култури, цивилизации и вероизповедания. Министър-председателят заяви, че папската визита у нас ще бъде своеобразно продължение на темата за Западните Балкани, която бе сред приоритетите на Българското председателство на Съвета на ЕС през 2018 г.  \r\nБроени часове преди посещението си в България папа Франциск изпрати специално видеообръщение към българския народ. В него той отличи делото на братята Кирил и Методий и отбеляза, че ще се срещне със Светия синод на българската православна църква. „Да дойда в България за мен и за моите сътрудници ще бъде едно поклонничество под знака на вярата, на единството и на мира. Защото вашата земя е родина на свидетели на вярата, още от времето, когато светите братя Кирил и Методий са разпространявали там Евангелието. Бих искал да ви помоля да ме придружавате с вашата молитва. Благодаря! Бог да даде мир и благоденствие на България!“, казва още в обръщението си папата. \r\nВ София Светият отец пристига с папска свита от 35 души, в която са включени най-висшите представители на Светия Престол, както и близо 70 журналисти от световни медии, които традиционно отразяват апостолическите пътувания на папата. Нивото на делегацията е още по-високо от обичайното за такива посещения и в нея са: държавният секретар на Светия престол кардинал Пиетро Паролин, кардинал Леонардо Сандри, префект на Конгрегацията за източните църкви, който отговаря за Католическа църква в България и неведнъж е посещавал страната ни, кардинал Курт Кох, председател на Папския съвет за насърчаване на единението между християните, архиепископ Едгар Пеня Пара, заместник-държавен секретар - с ранг вицепремиер, архиепископ Пол Ричард Галахър, секретар за отношенията с държавите - с ранг министър на външните работи, монсеньор Гуидо Марини, главен церемониал майстор на Папските литургични чествания, координаторът на папските пътувания монсеньор Маурицио Руеда и др. \r\nСлед София папа Франциск ще посети Скопие. Апостолическото му пътуване до България и Северна Македония е 29-ото в чужбина, откакто е избран за глава на Римокатолическата църква.  \r\nСреща с премиера Бойко Борисов \r\nМинистър-председателят Бойко Борисов ще посрещне папа Франциск на летище София на 5 май в 10.00 ч. Българският премиер ще приветства с добре дошъл Негово светейшество веднага щом стъпи на наша земя. Двамата ще проведат среща, като във фокусът ѝ ще бъдат установените отношения и диалог между България и Светия престол и желанието те да продължат да се развиват, за да може с общи усилия да се допринася за изграждането на по-хуманен свят, в защита на слабите и уязвимите, както и за отстояването на християнските ценности и норми. \r\n„Признателни сме за избора и високата чест призивът „Мир на земята“ да бъде отправен от България - страна с хилядолетна история и традиции на мирно съжителство между различни религии, етноси и народи“, заяви българският премиер Бойко Борисов в навечерието на апостолическото пътуване на папа Франциск. Министър-председателят  \r\nотбеляза, че ще бъде направено всичко възможно посещението на папа Франциск да бъде добра реклама за България. \r\nБойко Борисов ще подари златовезана икона, омофор и българско кисело мляко на Негово Светейшество папа Франциск. Златовезаната икона е на светите братя Кирил и Методий, чието велико дело главата на Римокаторическата църква отбеляза и в специалното си видео обръщение към българския народ в навечерието на посещението му у нас. Лентата, символизираща епископската власт – омофорът, който премиерът Борисов ще дари на папа Франциск, впечатлява с украсата си. В краищата му са извезани златни кръстове, а в горната му част – образите на свети Петър и свети Павел. Премиерът е подготвил подарък и за държавния секретар на Светия престол – кардинал Пиетро Паролин, който също ще получи златовезана икона на свети Петър и свети Павел. И двете икони се отличават с прецизна и фина изработка, както и с вложените златни конци. Те са дело на българско ателие за богослужебни одежди. Премиерът Бойко Борисов ще подари на Светия отец и традиционно българско кисело мляко. Продуктът, който целият свят свързва с нашата страна, е добре познат на папа Франциск още от детството му в Аржентина. Среща с президента Румен Радев \r\nПрограмата на папа Франциск продължава с церемония по официалното посрещане на площада пред президентството от 10.40 ч., след което ще се състои срещата на Светия отец с президента на България Румен Радев. От 11.00 ч. българският държавен глава и папа Франциск ще проведат среща на четири очи „Дондуков“ 2. След края ѝ на двамата ще направят изявления на пл. „Атанас Буров“ пред представителите на българските власти, гражданското общество и дипломатическия корпус у нас. Посещение при българския патриарх Неофит и Светия Синод \r\nВ първия ден от апостолическото си пътуване у нас папа Франциск ще се срещне и с Негово Светейшество българския патриарх Неофит и членове на Светия Синод на Българската православна църква в Синодалната палата в 12.00 ч. Те ще си разменят подаръци, като дарът на Св. Синод е картина на храм-паметника „Св. Александър Невски”. \r\nОт Българската православна църка съобщиха, че ще приемат папата в сградата на Синода и ще му разрешат посещение в храм-паметника „Александър Невски”, но официално няма да му осигурят преводач за програмата извън Синода и храм-паметника, тъй като каноните не допускат това заради православните правила. Патриаршеският хор също няма да участва в програмата на папа Франциск. Няма да бъде отслужено и общо богослужебно или молитвено последование.  \r\nВ 12.50 часа папа Франциск ще се отправи към храм-паметника „Александър Невски”. Пред иконостаса, посветен на светите братя Кирил и Методий, той ще прекара известно време в мълчалива молитва, докато Папската свита остава права зад Него.  Неделна молитва „Царица Небесна“  \r\nОт 13.00 ч. на пл. „Александър Невски“ папа Франциск ще произнесе традиционната си неделна молитва „Царица Небесна“ (Regina coeli). Всяка неделя тази молитва се проследява на живо от милиони души по цял свят, като на 5 май папата ще се обърне към тях от българската столица. Молитвата към Света Богородица носи името „Царице небесна“ в периода след Великден, докато в останалото време се нарича „Ангел Господен“. Докато папа Франциск я произнася, на сцената на пл. „Св. Александър Невски“ ще бъде изложена икона на Месемврийската Богородица, любима на папа Йоан XXIII или т. нар. Български папа – Анджело Ронкали. Папа Франциск ще се помоли пред иконата на Месемврийската Богородица и ще прочете своето размишление, посветено на неделното Евангелие, както и на посещението му в България. Накрая папа Франциск ще направи кратко обръщение към света, свързано с актуални въпроси. След това Светият отец ще направи обиколка с папамобила. Неделна света литургия  \r\nНеделната света литургия папа Франциск ще отслужи на площад „Александър Батенберг“ в 16.45 ч. Това ще е най-масовото събитие с участието на Светия Отец, като на него ще присъстват над 7600 души. Литургията представлява традиционна католическа меса, на която освен католици от цялата страна, са поканени и представители на властите, както и на другите вероизповедания. Неделната литургия ще бъде много тържествена, организирана от папския церемониал-майстор монсеньор Гуидо Марини. По време на неделната литургия Католическата църква в България ще подари на папа Франциск копие на иконата на Света Богородица от Несебър или Несебърската Богородица. Копие на иконата на Света Богородица от Несебър е носил винаги със себе си Анжело Джузепе Ронкали, когато е бил в България като апостолически легат през миналия век - от 1925 г. до 1934 г. \r\nПосещение в град Раковски \r\nФокус в програмата на папа Франциск на 6 май е посещението на град Раковски, който е наричан българската „столица на католицизма“, защото там живее най-голямата католическа общност у нас. От 11.15 часа в църквата „Пресвето сърце Исусово“ Светият отец ще отслужи света литургия с първо причастие на 250 деца от цяла България. Първото причастие е паметен ден за децата католици, а този път те ще бъдат със самия папа. \r\nВ Раковски папа Франциск ще се движи по определен маршрут със своя папамобил и всички жители и гости на града ще могат да го видят. В 14.30 часа ще започне придвижването на Светия Отец до квартал „Секирово“ до църквата „Архангел Михаил“. Той ще се движи с папамобила си по бул. „Раковски“, като маршрутът му минава през площад „Европа“ и стига до църквата. Голяма видеостена ще предава това, което се случва в самата църква. В 15.30 часа папа Франциск ще се срещне с католическата общност и ще произнесе реч. Събитие за мир \r\nКулминацията на посещението на папа Франциск на българска земя ще е последното събитие – „Среща за мир“, по време на което всички представители на вероизповеданията в България ще отправят свое послание за мир на земята заедно със Светия Отец. Събитието ще започне в 18.15 ч. на пл. „Независимост“ в София и на него ще могат да присъстват всички желаещи граждани и гости на столицата. \r\nОтпътуване за Северна Македония \r\nПапа Франциск ще бъде изпратен от България от премиера Бойко Борисов на 7 май сутринта. Той ще отпътува за град Скопие, който е следващата дестинация от апостолическото му пътуване. ИНФОРМАЦИЯ ЗА ГРАЖДАНИ В София \r\nГражданите и гостите на София ще могат да присъстват на 3 основни събития от програмата на папа Франциск. Контролно-пропускателните пунктове за тях ще са отворени 3 часа преди събитието. Две от събитията в София ще са на 5 май 2019 г.:  \r\n- в 13. 00 часа Светият отец ще произнесе неделната молитва „Царица небесна“ на площад „Свети Александър Невски“;  \r\n- в 16.45 часа на площад „Княз Александър Първи“ папа Франциск ще отслужи света литургия.  \r\nТретото събитие в София е на 6 май 2019 г.:  \r\n- в 18.15 часа на пл. „Независимост“ гражданите и гостите на столицата ще могат да присъстват на събитието за мир с участието на представители на различни вероизповедания в България.  В Раковски \r\nВ Раковски жителите и гостите на града ще могат да проследят светата литургия с първо причастие, което папа Франциск ще даде на деца в църквата „Пресвето сърце Исусово“ в 11.15 часа на 6 май 2019 г. За целта пред храма са определени зони за граждани, до които достъпът също ще става през контролно-пропускателни пунктове. Те ще са отворени 3 часа преди началото на събитието. \r\nОграничения в движението, специални мерки за сигурност и промени в движението на нощния градски транспорт в София се въвеждат заради посещението на папа Франциск на 5 и 6 май. Ограничения в движението \r\nСофия \r\nВъвежда се временна организация на движението в София във връзка с Апостолическо посещение на Негово Светейшество Папа Франциск. Забранява се престоят и паркирането на пътни превозни средства на северозападната дъга на пл. „Св. Ал. Невски“ между ул. „11-ти август\" и ул. „Оборище\". Забраната важи до приключване на събитието на 5 май.  \r\nОт 3 май е забранено движението по булевард „Цар Освободител” в отсечката между улиците „Раковски” и площад „Независимост”. Забранено е движението и по улица „Оборище”, в отсечката между улиците „Г. С. Раковски” и „11-ти август”. Паркирането също ще бъде забранено в голяма част от центъра на София. \r\nНа 6 май (понеделник) за кратки интервали от време преди обяд и в следобедните часове ще бъде спряно движението по АМ „Тракия“ в участъка от 119-ти до 165-ти км.  \r\nДо 6 май се променя и маршрутът на нощния градски транспорт в центъра. Спирката на пл. „Княз Александър I Батенберг“ е закрита и е изместена на ъгъла на ул. „Сердика“ и бул. „Дондуков“. Спирките на ул. „Париж“ и „6-ти септември“ също са временно закрити. Раковски \r\nОт 9.00 часа на 5 май са затворени за движение улиците, по които папа Франциск ще премине в Раковски. На 6 май се затваря и главният път от село Стряма за Раковски. За града ще може да се влиза и излиза през Шишманци и през град Брезово. Движението в самия град Раковски в този ден ще е пешеходно. За целта ще има изградени два буферни паркинга – в кв. „Николаево“ и в кв. „Секирово“. Стюарди ще насочват движението към тях. Мерки за сигурност \r\nОт 3 май влязоха в сила по-строги мерки за сигурност заради посещението на папа Франциск. Всички желаещи граждани да присъстват на събитията в София и Раковски ще бъдат допускани след проверка на изградените контролно-пропускателни пунктове. Пунктовете ще работят три часа преди да започнат официалните събития, така че хората да имат време да преминат през проверките. Няма да бъдат допускани посетители във видимо нетрезво състояние, както и такива, които носят обемисти багажи и забранени предмети – огнестрелно оръжие, пиротехнически изделия, ножове, палки, боксове, бутилки, парфюми. Няма да могат да летят и дронове над централната част на София. Заради неблагоприятната метеорологична прогноза присъстващите може да носят чадъри. По време на провеждането на събитията от посещението на папа Франциск е възможно да възникне временно затруднение в движението.  \r\nГражданите трябва да следват задължителните организационни указания с цел доброто протичане на събитията. Необходимата информация за контролно-пропускателните пунктовe за гражданите е публикувана на официалния сайт за посещението на папа Франциск в България  , на сайтовете на МВР, на СДВР и на Областната дирекция на МВР в Пловдив.", "date": "2019.05.05", "title": "Папа Франциск пристига на посещение в България"}
{"url": "http://www.focus-news.net/news/2019/05/05/2653949/hadzhidimovskiyat-manastir-sv-vmchk-georgi-pobedonosets-chestva-svoya-hramov-praznik.html", "text": "От днес с празнични вечерни във всички епархии на Българската православна църква започва да се чества паметта на един от най-обичаните и уважавани светци в целия християнски свят - св. Великомъченик Георги Победоносец. Храмов празник има манастирът „Св. Вмчк Георги Победоносец“ край град Хаджидимово в Неврокопска епархия, предаде репортер на  Агенция „Фокус“ .. По този повод днес вечерта ще бъде отслужено бдение, а утре сутринта от 08.30 часа ще започне Архиерейска Света Литургия. Тя ще бъде оглавена от Негово високопреосвещенство Неврокопския митрополит Серафим. \r\nНикола ПЕТКОВ", "date": "2019.05.05", "title": "Хаджидимовският манастир „Св. Вмчк Георги Победоносец“ чества своя храмов празник"}
{"url": "http://www.focus-news.net/news/2019/05/05/2653922/predsedatelyat-na-ns-tsveta-karayancheva-i-narodni-predstaviteli-shte-prisastvat-na-sabitiyata-v-sofiya-organizirani-v-ramkite-na-vizitata-na-papa-frantsisk.html", "text": "Председателят на Народното събрание Цвета Караянчева и народни представители ще присъстват на събитията в София, организирани в рамките на визитата на Негово Светейшество папа Франциск в България, съобщиха от пресцентъра на  Народното събрание . Папа Франциск ще бъде на апостолическо пътуване в страната.  \r\nПредседателят на парламента ще присъства на церемонията по официалното посрещане на папа Франциск в 10.40 часа пред сградата на Президентството. В 11.30 часа Цвета Караянчева ще участва в срещата на Негово Светейшество папа Франциск с представители на държавните институции, гражданското общество и дипломатическия корпус.  \r\nПо-късно – в 13.00 часа, председателят на Народното събрание и народни представители ще присъстват на неделната молитва \"Царица небесна\", която Светият отец ще произнесе на площад \"Свети Александър Невски\". Те ще бъдат и на Светата литургия, която папа Франциск ще отслужи на площад \"Княз Александър Първи\" от 16.45 часа.", "date": "2019.05.05", "title": "Председателят на НС Цвета Караянчева и народни представители ще присъстват на събитията в София, организирани в рамките на визитата на папа Франциск"}
{"url": "http://www.focus-news.net/news/2019/05/05/2653950/afp-severna-koreya-potvardi-provezhdaneto-na-mnogostranni-udarni-ucheniya.html", "text": "Северна Корея потвърди повеждането на учения с ракетни установки и тактически направлявани оръжия в \"ударни учения\", наблюдавана от лидера на изолираната комунистическа страна Ким Чен-ун, предава  AFP , като се позовава на държавните медии на Пхенян. \r\nКорейската централна телеграфна агенция съобщи, че ученията са се провели в събота. Военните на Северна Корея са изстреляли снаряди в морето - за първи път от повече от година насам. Вероятно целта на Пхенян е да окаже натиск на Вашингтон заради блокираните преговори.  \r\n\"Целта на учението беше да се оцени и провери експлоатационната способност и точността на изпълнение на ударни операции на ракети с голям обсег на изстрелване и тактически насочени оръжия от отбранителните единици в района на фронтовата линия и на източния фронт\", се казва съобщението от ЦТАК.  \r\nВ него се казва, че учението се е провело в Източното море, т.е. Японско море. Тереза Герова", "date": "2019.05.05", "title": "AFP: Северна Корея потвърди провеждането на \"многостранни ударни учения\""}
{"url": "http://www.focus-news.net/news/2019/05/05/2653951/vidinskiyat-mitropolit-daniil-shte-oglavi-arhiereyska-sveta-liturgiya-na-gergyvden-v-manastira-sv-vmchk-georgi-na-sveta-gora-na-aton.html", "text": "На 6 май, Гергьовден, в изпълнение на Решение на Светия Синод на Българската православна църква, Негово високопреосвещенство Видинският митрополит Даниил ще оглави Архиерейска света Литургия българската светиня - манастира „Св. вмчк Георги” на Света Гора, Атон.  \r\nНикола ПЕТКОВ", "date": "2019.05.05", "title": "Видинският митрополит Даниил ще оглави Архиерейска света Литургия на Гергьвден в манастира „Св. вмчк Георги” на Света Гора на Атон"}
{"url": "http://www.focus-news.net/news/2019/05/05/2653952/burgas-prodalzhava-programata-na-mayski-praznitsi-pomorie-2019.html", "text": "Продължава програмата на „Майски празници“-Поморие '2019 . Това съобщиха от пресцентъра на  Община Поморие . \r\nОт 12.00 часа ще се проведе Турнир по народни борби „Гергьовден”. Място на провеждане: Пред Манастир „Свети Георги”, между ОУ „Хр. Ботев” - Поморие и Районна служба „Пожарна безопасност и защита на населението” - Поморие. От 12.30 часа ще бъде дадено начало на Турнир „Изгряващи звезди” – I част. От 16.30 часа – Начало на Състезание по шоу-програми (Free style) – II част. Място на провеждане: Зала „Емералд”, Сънсет Ризорт,  Поморие, ул. „Княз Борис I” № 219. От 18.30 часа ще се проведе Празничен Гергьовденски концерт с участието на: Детски фолклорен танцов ансамбъл „Раковина” при ЦПЛР-ОДК Поморие, Танцов клуб „Чайка” – Поморие. Място на провеждане:  Открита сцена на НЧ „Светлина 1939” – Поморие.", "date": "2019.05.05", "title": "Бургас: Продължава програмата на „Майски празници“-Поморие '2019"}
{"url": "http://www.focus-news.net/news/2019/05/05/2653954/pazardzhik-na-gergyovden-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-georgi-v-selo-momina-klisura.html", "text": "На Гергьовден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще оглави Архиерейска света Литургия в храм „Св. Георги” в село Момина клисура, предаде репортер на  Агенция „Фокус“ . \r\nНачалото е в 09.00 часа.  \r\nНикола ПЕТКОВ", "date": "2019.05.05", "title": "Пазарджик: На Гергьовден Константийският епископ Яков ще оглави архиерейска света Литургия в храм „Св. Георги” в село Момина клисура"}
{"url": "http://www.focus-news.net/news/2019/05/05/2653953/the-times-of-israel-nad-400-raketi-sa-izstrelyani-kam-izrael-ot-teritoriyata-na-ivitsata-gaza.html", "text": "Над 400 ракети са изстреляни в нощта срещу неделя от територията на Ивицата Газа към Израел, в резултат на което има най-малко един загинал, съобщава вестник  The Times of Israel . \r\nВ съвместно изявление военните крила на терористичните групировки в Ивицата Газа - ХАМАС и \"Ислямски джихад\", заплашват да увеличат обхвата на ракетите, изстреляни към Израел. \"В района на Ашкелон паднаха около 50 ракети, а в следващите часове ще преценяваме дали да увеличим обхвата до над 40 километра, ако агресията продължи\", се казва в изявлението на двете групировки, в което се визира израелските ответни удари в Ивицата Газа, насочени срещу цели на ХАМАС. В резултат загинаха шест души.  Тереза Герова", "date": "2019.05.05", "title": "The Times of Israel: Над 400  ракети са изстреляни към Израел от територията на Ивицата Газа"}
{"url": "http://www.focus-news.net/news/2019/05/05/2653955/evropeyski-izbori-2019-elena-yoncheva-bsp-razsledvat-li-mvr-i-prokuraturata-kmeta-na-bansko-zaradi-malkiya-rilski-manastir.html", "text": "Добрата новина е, че бандата на ГЕРБ си отиват”. Това заяви водачът на листата на „БСП за България” за евроизборите Елена Йончева по време на среща в град Петрич. Това съобщиха от пресцентъра на  БСП . По думите ѝ авторитарната групировка, начело с Борисов, си отива и това е голям шанс да започне възстановяване на България. „Отиват си на 26 май”, категорична бе тя. „Днес сме на последно място по всички възможни показатели в Европа. Оттук нататък започва трудната битка по възстановяване на България. Успехът зависи от нас. Ние ще успеем, ще успеем и в Брюксел. Ще реализираме социалната ни програма. В Европа ще започне да работи европейска прокуратура. Неслучайно ГЕРБ се страхуват от избора на г-жа Кьовеши за европейски прокурор”, каза още тя. По думите на Йончева управляващите знаят, че ако им европейска прокуратура – има шанс за правосъдие и възмездие в България. „Проблемът в България е ограбването – 22 процента от БВП на България си заминават в резултат на корупция”, каза тя. Йончева констатира, че с 11 млрд. евро два милиона и половина българи могат да получат средни работни заплати. „Това е три пъти колкото бюджета на българското здравеопазване.  С тези пари може да бъде съживена българската икономика”, каза още тя.  \r\n„Общините са превърнати във феодални владения, където една група, приближена до управляващите, източва общински и държавни европейски средства. Вчера в национален ефир, Борисов казва, че предстои да бъдат разследвани кметове на ГЕРБ – искаме да попитаме: разследват ли МВР и прокуратурата кмета на Петрич? Или кмета на Банско? За това, че обществените поръчки се печелят от определен брой приближени фирми на кмета и партията? За това, че кметът на Петрич отделя милион и половина лева за несъществуваща сграда?”, попита Йончева. Тя коментира, че кметът на Банско си е построил къща, която местните хора наричат „малкия Рилски манастир”. „Вярно ли е, че същият кмет дава обществените поръчки, свързани с инфраструктурата, на своя кумец?”, попита още тя. Знаете за „Кумгейт” в Хасково – Хасково не е изключение, а пример – как се ограбва България\",  заключи Йончева", "date": "2019.05.05", "title": "Европейски избори 2019: Елена Йончева, БСП: Разследват ли МВР и прокуратурата кмета на Банско заради „малкия Рилски манастир“"}
{"url": "http://www.focus-news.net/news/2019/05/05/2653959/veliko-tarnovo-dobri-sa-usloviyata-za-patuvane-v-oblastta.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nСпокоен е трафикът във Велико Търново в почивния ден.  Условията за пътуване в града са добри. Пътните настилки са сухи. Времето е слънчево. Температурата на въздуха е 14 градуса. Натоварен е трафикът по ул. „Магистрална“ във Велико Търново, която е  част от главен път София – Варна. По-интензивно е движението в района на пътен възел „Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nНадежда КРЪСТЕВА", "date": "2019.05.05", "title": "Велико Търново: Добри са условията за пътуване в областта"}
{"url": "http://www.focus-news.net/news/2019/05/05/2653960/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК . Времето е облачно и мъгливо. Силен вятър духа по билата. Превалява дъжд, като не е изключено на места да се развият гръмотевични бури. Сутрешните температури са между 2 и 7 градуса. Работи самок абинковия лифт на Боровец. През изминалото денонощие не са регистрирани инциденти. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.05", "title": "ПСС: Лоши са условията за туризъм в планините"}
{"url": "http://www.focus-news.net/news/2019/05/05/2653961/burgas-spokoyna-e-patnata-obstanovka-v-oblastta.html", "text": "Спокойна е пътната обстановка в област Бургас. Това съобщиха за  Радио „Фокус“ – Бургас  от Областното пътно управление. Условията за пътуване са добри – времето е слънчево, пътните настилки са сухи и нормално проходими, няма затворени пътни участъци. Временно са въведени няколко ограничения за движението на тежкотоварни автомобили на територията на областта. Едното е в сила до 31 май т. г. и важи за движението по пътя Бургас – Царево при км 14+882, където е забранено преминаването на МПС с тегло над 12 т. Обходният маршрут е по общинския път Черноморец – Созопол. До 21 декември т. г. ограничения за МПС над 10 т са в сила поради стесняване на пътните  платна по участъка Черница – Сунгурларе – Чубра, както и в отсечката Варовник – Вълчаново ханче, от км 22+400 до 39+300. \r\nБез затруднения се осъществява движението на моторни превозни средства по пътищата в областта и по основните пътни артерии на град Бургас. Няма образувани колони от автомобили в районите на възловите градски кръстовища. \r\nМария ПОПЧЕВА", "date": "2019.05.05", "title": "Бургас: Спокойна е пътната обстановка в областта"}
{"url": "http://www.focus-news.net/news/2019/05/05/2653962/gabrovo-propadnal-uchastak-zatrudnyava-dvizhenieto-na-patya-mezhdu-oblastniya-grad-i-vrah-shipka.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е слънчево. Температурата е 16 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. По пътя Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по пъят Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.05", "title": "Габрово: Пропаднал участък затруднява движението на пътя между областния град и връх Шипка"}
{"url": "http://www.focus-news.net/news/2019/05/05/2653958/afp-sasht-podkrepyat-izraelskoto-pravo-na-samozashtita-sled-raketnite-napadeniya-ot-ivitsata-gaza.html", "text": "САЩ осъждат ракетните атаки от Ивицата Газа срещу Израел и подкрепят правото на еврейската държава на самозащита. Това се казва в съобщение от Държавният департамент във Вашингтон, цитирано от  AFP . \r\nПо-различни данни в нощта срещу неделя срещу територията на Израел са изстреляни между 250 и 400 ракети. В отговор израелската армия също изстреля снаряди срещу позиции за ХАМАС и \"Ислямски джихад\". Съобщено бе за загинали. \r\n\"САЩ категорично осъждат продължаващите ракетни нападения на ХАМАС и палестинския \"Ислямски джихад\" от Ивицата Газа срещу невинни граждани на Израел. Ние стоим с Израел и напълно подкрепяме правото му на самозащита срещу тези отвратителни атаки\", се казва в изявлението от външнополитическото ведомство във Вашингтон. Тереза Герова", "date": "2019.05.05", "title": "AFP: САЩ подкрепят израелското \"право на самозащита\" след ракетните нападения от Ивицата Газа"}
{"url": "http://www.focus-news.net/news/2019/05/05/2653963/varna-zabraneno-e-preminavaneto-na-mps-nad-10-tona-po-pat-i-9-v-uchastaka-kranevo-varna-pri-km-83.html", "text": "Забранено е преминаването на МПС над 10 тона по път I-9 в участъка Кранево – Варна при км 83. Това съобщиха за  Радио „Фокус“ – Варна  от Агенция „Пътна инфраструктура“. Осигуреният обходен маршрут е през Кичево и Оброчище. По път III-2902 Панорама — Куманово при км 11 е въведено ограничение на скоростта до 30 км/час поради неравности на асфалтовата настилка. Поради ремонти дейности двупосочно в едното платно се извършва движението в два участъка на автомагистрала „Хемус“. Преминаването в участъка Неофит Рилски – Девня, от км 389 до км 400, се осъществява двупосочно в дясното платно в посока София – Варна. Ограничено е качването и слизането от магистралата при пътен възел (п. в.) „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Двупосочно е движението и от п. в. „Повеляново” до п. в. „Слънчево” от км 406 до км 416. Използва се платното за Варна. Ограничено е качването и слизането от магистралата при п. в. „Слънчево“. Движението е пренасочено по път I-2 Русе – Варна. Срокът за приключване на ремонтите е 24 май. Движението на виадукт „Звездица“, от км 2+511 до км 2+911, се осъществява само в платното в посока Бургас. Прехвърлянето на движението става при км 2+329 и обратно - при км 3+138, като се използват съществуващите преходи в разделителната ивица. Очаква се ремонтът на виадукта да приключи до 7 май. \r\nБояна АТАНАСОВА", "date": "2019.05.05", "title": "Варна: Забранено е преминаването на МПС над 10 тона по път I-9 в участъка Кранево – Варна при км 83"}
{"url": "http://www.focus-news.net/news/2019/05/05/2653964/api-ot-1400-ch-do-2000-ch-na-6-may-se-spira-dvizhenieto-na-kamioni-nad-12-t-po-magistralite-shte-ima-dve-lenti-za-sofiya-i-edna-za-burgas-i-varna-v-uchastatsite-s-remont-na-am-trakiya-i-hemus.html", "text": "На 6 май, последният от трите почивни дни за Гергьовден, от 14.00 ч. до 20.00 ч. се спира движението на камионите над 12 тона по автомагистралите (АМ) и най-натоварените пътища. Това съобщиха от пресцентъра на  Агенция „Пътна инфраструктура“ . (АПИ) Целта е повишаване на безопасността и увеличаване на пропускателната способност на републиканската мрежа. Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. \r\nСъвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци: \r\n-\tавтомагистралите; \r\n-\tпът I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; \r\n-\tпът I-1 - от Благоевград до ГКПП „Кулата“; \r\n-\tпът I-4 п. в. „Коритна“ - Велико Търново - Шумен; \r\n-\tпът I-5 Русе - Велико Търново; \r\n-\tпът I-8 ГКПП „Калотина“ - София; \r\n-\tпът I-9 Варна - Бургас; \r\n-\tпът II-18 Околовръстен път на град София; \r\n-\tпът II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nЗа улеснение на трафика и повишаване безопасността на движение от 10 ч. на 5 май - неделя, до 10 ч. на 7 май - вторник, когато много хора ще пътуват към столицата, в участъците с ремонт на АМ „Хемус“ и „Тракия“ ще има две ленти за София и една за Варна или Бургас. Целта е по-лесно предвижване в пиковите дни. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това много по-удобно и безопасно.  \r\nНа АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км на автомагистралата.  \r\nЗа да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути: \r\n-\tпътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ „Тракия“; \r\n-\tпътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ „Тракия“; \r\n-\tпътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. \r\nНа АМ „Хемус“ на територията на Софийска област се ремонтират виадуктите при 19-ти, 36-ти, 37-ми и 51-ви километър и тръбата за София на тунел „Витиня“. \r\nВ участъците при 19-ти км /виадукт „Потоп“/ и при 36-ти и 37-ми км /виадукт „Коренишки дол“/ от 10 ч. в неделя - 5 май, до 10 ч. във вторник - 7 май, ще има две ленти за София и една за Варна.  \r\nНа виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня“ на АМ „Хемус“ движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност. \r\nВ отсечките с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле.  \r\nЗа улеснение на трафика през Владая и повишаване на пътната безопасност на 6 май /понеделник/ ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. \r\nКарта с временната организация на движението по участъците от републиканската пътна мрежа в празничните дни през 2019 г. може да бъде видяна в приложения линк -  .", "date": "2019.05.05", "title": "АПИ: От 14.00 ч. до 20.00 ч. на 6 май се спира движението на камиони над 12 т по магистралите, ще има две ленти за София и една за Бургас и Варна в участъците с ремонт на АМ „Тракия“ и „Хемус“"}
{"url": "http://www.focus-news.net/news/2019/05/05/2653933/predsedatelyat-na-parlamentarnata-komisiya-po-kulturata-i-mediite-vezhdi-rashidov-shte-prisastva-na-parvoto-slovo-na-papa-frantsisk-v-sofiya.html", "text": "Председателят на парламентарната Комисия по културата и медиите Вежди Рашидов прие поканата и ще присъства на първото слово на папа Франциск в София. Това съобщиха от  Комисията по културата и медиите . Часове след пристигането си в България Светият отец ще говори на площад „Атанас Буров“ в центъра на столицата пред представители на държавните власти, на дипломатическия корпус и на гражданското общество. \r\nВежди Рашидов е бил на аудиенция при папа Франциск през май 2015 година. Първото си голямо международно признание като творец Вежди Рашидов получава от Ватикана през 1981 година за участието си в престижен международен конкурс в Равена, посветен на трилогията на Данте. Тогава той печели Голямата награда - Златен медал на Ватикана на името на Данте Алигиери, с творбата си „Вратата на Чистилището“. Високото отличие му е връчено лично от папа Йоан Павел II. В музейния фонд на Ватикана има още една творба на Рашидов – маската на Бетовен. Тя беше подарена на папа Бенедикт ХVI от българската делегация по време на аудиенцията през май 2010 г.", "date": "2019.05.05", "title": "Председателят на парламентарната Комисия по културата и медиите Вежди Рашидов ще присъства на първото слово на папа Франциск в София"}
{"url": "http://www.focus-news.net/news/2019/05/05/2653966/blagoevgrad-povishena-e-opasnostta-ot-padashti-kamani-v-kresnenskoto-defile-i-v-rayona-na-prohoda-predel.html", "text": "Повишена е опасността от падащи камъни в Кресненското дефиле и в района на прохода Предел. Това съобщиха за  Радио „Фокус“ – Пирин  от Областно пътно управление – Благоевград. До този момент не са регистрирани тежки пътни инциденти и сигнали за паднали камъни, които да са затруднявали трафика по републиканската пътна мрежа в Благоевградска област. Пътните настилки са мокри. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Това каза за Радио „Фокус“ - Пирин дежурният служител в Областно пътно управление - Благоевград. Обходният маршрут е през третокласен път 198 – село Дрангово-село Ръждак-Петрич. От Областно пътно управление-Благоевград отправят апел към водачите на моторни превозни средства да шофират внимателно, със съобразена скорост и да спазват правилата за движение. \r\nНе е натоварен трафикът в областния център. Пътните настилки на места са мокри. До този момент няма възникнали тежки пътни инциденти в града. Градският транспорт се движи по разписание.  \r\nДенис НИКИФОРОВ", "date": "2019.05.05", "title": "Благоевград: Повишена е опасността от падащи камъни в Кресненското дефиле и в района на прохода Предел"}
{"url": "http://www.focus-news.net/news/2019/05/05/2653968/blagoevgrad-normalno-se-osashtestvyava-preminavaneto-prez-granichnite-punktove-kulata-i-ilinden.html", "text": "Нормално се осъществява преминаването през контролно-пропусквателните пунктове на границата с Гърция „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. През пунктовете на българо-македонската граница също преминава без забавяне. \r\nДенис НИКИФОРОВ", "date": "2019.05.05", "title": "Благоевград: Нормално се осъществява преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/05/05/2653971/shumen-traditsionen-proleten-sabor-pod-nadslov-da-zapeem-zaedno-shte-se-provede-v-smyadovo.html", "text": "Традиционен пролетен събор под надслов „Да запеем заедно“ ще се проведе в Смядово. Това съобщиха от  Общината . Тази година съборът е посветен на 50 години от обявяването на Смядово за град. Участие ще вземат над 350 самодейци от различни фолклорни състави от страната. Специален гост на празника ще бъде Ути Бъчваров. Съборът ще започне от 10.00 часа на централния площад в Смядово.", "date": "2019.05.05", "title": "Шумен: Традиционен пролетен събор под надслов „Да запеем заедно“ ще се проведе в Смядово"}
{"url": "http://www.focus-news.net/news/2019/05/05/2653948/plyus-info-makedoniya-makedontsite-glasuvat-na-vtori-tur-na-izborite-za-nov-darzhaven-glava.html", "text": "Започна вторият кръг на шестите президентски избори в югозападната ни съседка след обявяване на независимостта й през 1991 г., на който гражданите ще изберат петия държавен глава на страната, предава македонската електронна медия  \"Плюс Инфо\" . \r\nВ президентската надпревара останаха кандидатът на управляващия СДСМ и коалицията Стево Пендаровски и на опозиционната ВМРО-ДПМНЕ Гордана Силяновска-Давкова. \r\nОбщо 1 808 131 граждани, включени в избирателните списъци, ще могат да упражнят правото си на глас в 3 488 избирателни секции в страната и 32 зад граница. Избирателните секции бяха отворени в 7:00 часа местно време (8:00 часа българско време) и ще останат на разположение на гласоподавателите до 19:00 часа местно време (20:00 часа българско време). След закриването на избирателните секции ще могат да гласуват само лица, които към момента на затварянето се намират в помещенията за гласуване. \r\nВтория тур на президентските избори ще бъде следен от 3 381 местни и около 520 чуждестранни наблюдатели, акредитирани от Държавната избирателна комисия. \r\nАкредитирани са наблюдатели от посолства на множество държави, като Руската федерация, Франция, Великобритания, Швеция, Унгария, Италия, Албания, Словакия в Македония.  \r\nВ събота, в деня преди изборите в Македония, гласуваха затворниците, вътрешно разселени лица, хора, поставени под домашен арест, и такива в неравностойно положение. Избирателната им активност надмина минималния праг от 40%. Тереза Герова", "date": "2019.05.05", "title": "\"Плюс Инфо\" (Македония): Македонците гласуват на втори тур на изборите за нов държавен глава"}
{"url": "http://www.focus-news.net/news/2019/05/05/2653967/burgas-sveta-liturgiya-se-otsluzhva-v-hram-sv-sv-kiril-i-metodiy-po-povod-tomina-nedelya.html", "text": "Света литургия се отслужва в храм „Св. св. Кирил и Методий“ в Бургас по повод Томина неделя. Това съобщиха за  Радио „Фокус“ – Бургас  от храма. Богослужението се отслужва от отец Севастиян, архиерейски наместник на Бургаската духовна околия. Православната църква чества паметта на свети апостол Тома, а също така и на света Ирина и свети Ефрем чудотворец Нови Български. \r\nМария ПОПЧЕВА", "date": "2019.05.05", "title": "Бургас: Света литургия се отслужва в храм „Св. св. Кирил и Методий“ по повод Томина неделя"}
{"url": "http://www.focus-news.net/news/2019/05/05/2653974/varna-sluzhitel-na-patna-politsiya-e-postradal-dokato-regulira-dvizhenieto-na-krastovishte-v-grada.html", "text": "Служител на „Пътна полиция“ е пострадал докато регулира движението на кръстовище във Варна. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. По данни на дежурния полицейският служител е регулирал движението на кръстовището на ул. „Доктор Анастасия Железкова“ и „8-ми Приморски полк“, когато шофьор на лек автомобил поради невнимание при завой надясно преминава през крака му. Той е получил контузни наранявания, прегледан е и е освободен за домашно лечение. \r\nВодач на лек автомобил е пострадал при друг инцидент в града през денонощието. Той също е получил контузни наранявания и е без опасност за живота. Общо 3 пътнотранспортни произшествия са обслужили служителите на „Пътна полиция“ във Варна през изминалия ден. При третата катастрофа са констатирани само материални щети. \r\nБояна АТАНАСОВА", "date": "2019.05.05", "title": "Варна: Служител на „Пътна полиция“ е пострадал докато регулира движението на кръстовище в града"}
{"url": "http://www.focus-news.net/news/2019/05/05/2653956/papski-viziti-v-balgariya-spravka-na-agentsiya-fokus.html", "text": "2002 г.  \r\nПод мотото „Ще вървя в Твоята светлина“ в периода от 23 до 26 май 2002 г. папа Йоан Павел II е на посещение в България. Това е първото по рода си посещение на римски папа в страната ни. Папа Йоан Павел II, е първият римокатолически папа от славянски произход и първият папа след папа Адриан VI (1522 г.), който не е италианец. Светият отец пристига в България по покана на Католическата църква в страната и на българската държава. По настояване на правителството на Симеон Сакскобургготски с решение на Светия Синод на Българската православна църква покана му е изпратена и от Българския патриарх Максим. Папата е официално посрещнат на летище „София“. За времето на своя престой в България папата посещава София, Рилския манастир и Пловдив. След това е изпратен в Рим от летище „Пловдив“.  \r\nЗа времето на своя престой у нас той се среща с президента Георги Първанов и с министър-председателя Симеон Сакскобурготски. Йоан Павел II поотделно провежда срещи с Българския патриарх Максим и с главния мюфтия. Папата се среща още с представители на евангелската църква и на еврейската общност, както и културни дейци и  младежи.  \r\nПосещението на папа Йоан Павел II съвпада с честването на празника на светите братя Кирил и Методий. По време на визита си Йоан Павел II поднася цветя на паметника им пред Народна библиотека. \r\nПосещението идва след информацията за „българска следа“ в атентата срещу папата през 1981 г. При среща с тогавашния държавен глава Георги Първанов папа Йоан Павел II дава своите уверения, че никога не е вярвал, че България е замесена в този акт. След посещението на Римския епископ, по време на което България е в центъра на интереса на световната общественост, се подобрява името на страната. Поклонничеството на папа Йоан Павел II оживява Католическата църква в България и се подобряват контактите с Българската православна църква. През март 2016 г. в основите на олтара на храм „Успение Богородично“ в София са вградени мощи на свети папа Йоан Павел II и на 12 други християнски светци.  \r\n***  1925 г.  \r\nВ периода 1925 г. и 1935 г. бъдещият папа Йоан XXIII, или Анджело Джузепе Ронкали е нунций на Ватикана в България. Макар все още некоронован за папа, Ронкали прави много за България. По време на престоя си тук той вдига на крака разбитата източнокатолическа църква. Благотворителността в полза на бежанците от Егейска Македония и Тракия, първата трапезария в Несебър са само част от делата му у нас. След напускането на страната ни като архиепископ, Ронкали оказва подкрепа на българската делегация за преговорите на Парижката мирна конференция след Втората световна война.  \r\n260-ият папа силно обичал България, затова наричали Йоан XXIII „българският папа“. \r\nДо последно папа Йоан XXIII носи със себе си икона на Божията майка, която получава като дар в една църква в Несебър.  \r\nПапата остава завинаги в страната ни и след смъртта си -  частица от мощите на отеца се намират в католическия храм Свети Йосиф в София и са дар от папа Йоан Павел Втори при посещението му в България през 2002 г. \r\nПрез март 2016 г. в основите на олтара на храм „Успение Богородично“ в София са вградени мощи на свети папа Йоан XXIII. Мястото на вграждане на мощите на папата не е случайно, тъй като докато е нунций на Ватикана в България Йоан XXIII избира за своя резиденция тогава недостроения енорийски дом при църквата „Успение Богородично“ в София.", "date": "2019.05.05", "title": "Папски визити в България (Справка на Агенция „Фокус“)"}
{"url": "http://www.focus-news.net/news/2019/05/05/2653973/veliko-tarnovo-sveta-liturgiya-se-otsluzhva-v-tsarkovnite-hramove-v-grada-na-tomina-nedelya.html", "text": "Света литургия се отслужва в църковните храмове във Велико Търново на Втора неделя след Пасха – Томина, предаде репортер на  Радио „Фокус“ – Велико Търново . Рано тази сутрин църковните камбани на православните храмове в града възвестиха началото на литургията по повод църковния празник. Десетки миряни запалиха свещ за здраве в Катедралния храм „Рождество Богородично“ във Велико Търново. \r\nПрез първата неделя след Великден честваме паметта на един от дванадесетте Христови ученици – св. апостол Тома, известен с прозвището Неверни. Това наименование идва от евангелските писания, които разказват, че когато мълвата за изчезналото тяло Господне се разнесла, единствен апостол Тома не повярвал и за да се убеди в чудото, поискал да пипне раните от гвоздеите, с които Исус бил прикован на кръста. \r\nНа осмия ден от възкръсването си Христос отишъл при Тома и му казал: „Дай си пръста тук и виж ръцете ми, дай ръката си и я сложи на ребрата ми. И не бъди невярващ, а вярващ. Понеже ме видя, повярва ли? Блажени са тези, които, без да видят, са повярвали“. \r\nКогато Тома сам се убедил във възкресението, паднал на колене пред Спасителя и молил за прошка. Това моментно неверие на апостол Тома става олицетворение на миговете на колебание и съмнение, в които изпада всеки един човек. \r\nТомина неделя е последният ден от седмицата след Великден, наречена Светла или Празна неделя, защото е „празна“ откъм работа – в седемте дни не се работи. \r\nНа Томина неделя жените повторно боядисват яйца и ги раздават за душите на покойните си близки, като вярват, че така ще ги предпазят от превъплъщаване. \r\nНадежда КРЪСТЕВА", "date": "2019.05.05", "title": "Велико Търново: Света литургия се отслужва в църковните храмове в града на Томина неделя"}
{"url": "http://www.focus-news.net/news/2019/05/05/2653977/evropeyski-izbori-2019-mustafa-karadaya-ot-pavel-banya-evropa-ni-vyarva-zashtoto-sme-edni-i-sashti-i-v-bryuksel-i-v-pavel-banya.html", "text": "Централният лъч на ДПС, начело с председателя и водач на листата на ДПС Мустафа Карадайъ пристигна в област Стара Загора. Проведоха се срещи с жители на казанлъшките села Крън, Копринка и Хаджидимитрово. Това съобщиха от пресцентъра на  ДПС . \r\n\"Ясната и последователна политика на ДПС в годините е причината партията ни да има сериозни позиции сред европейските либерали. Брюксел вярва на ДПС и има доверие на ДПС\", заяви Карадайъ. \r\n\"Нас ни слушат в Европа, защото ДПС води една и съща политика и в Брюксел, и в София, и в Стара Загора, и в Павел баня. Затова ни вярват. Ние нямаме двойни стандарти и двойни аршини. Имаме им доверието и вярата\", подчерта още Мустафа Карадайъ. \r\n\"Говори се за Европа на нациите. Европа трябва да е общия дом на всички. Ние трябва да останем различни, защото в различието е богатството. Ние трябва да сме различни и в това различие, ако има обединение се крие силата\", заяви зам.-председателят на ПГ на ДПС Йордан Цонев по време на своето обръщение към събралите се на площада. \r\n\"Не заслужаваме да бъдем най-бедната държава в ЕС. Не заслужаваме на бъдем на последно място във всички класации на ЕС. Не заслужаваме винаги да ни сочат, че не си изпълняваме ангажиментите. Ние сме горди хора, които работят за страната си\", каза председателят на Младежко ДПС и евродепутат Илхан Кючюк. \r\n\"Трябва ни вашата подкрепа за да бъдем силни в България и Европа и да се чува гласът на ДПС. Нас не само ни чуват, а нас ни слушат и внимават какво казваме\", подчерта евродепутатът Искра Михайлова. \r\nНа предизборния митинг пред площада в общината присъства и зам.-председателят на ПГ на ДПС и областен председател на ДПС Стара Загора Халил Летифов, общинските председатели от областта и членове и симпатизанти на ДПС.", "date": "2019.05.05", "title": "Европейски избори 2019: Мустафа Карадайъ от Павел баня: Европа ни вярва, защото сме едни и същи и в Брюксел и в Павел баня"}
{"url": "http://www.focus-news.net/news/2019/05/05/2653972/makfaks-makedoniya-v-ohrid-i-novo-selo-izbirat-kmet.html", "text": "Освен за президент на Северна Македония, жителите на Охрид и Ново село гласуват на втори кръг на предсрочни местни избори за кмет, припомня информационната агенция  \"Макфакс\" . \r\nКандидатите за кмет на Ново село са Никола Андонов от СДСМ и Николчо Стоилков от ВМРО-ДПМНЕ, а за Охрид - Константин Гиоргески (СДСМ) и Митре Милошевски (ВМРО-ДПМНЕ). \r\nПредсрочни кметски избори се проведоха и в Дебър, които бяха спечелени от Хекуран Дука (\"Демократичен съюз за интеграция\", ДСИ).  Тереза Герова", "date": "2019.05.05", "title": "\"Макфакс\" (Македония): В Охрид и Ново село избират кмет"}
{"url": "http://www.focus-news.net/news/2019/05/05/2653979/kyustendil-dvizhenieto-po-tretoklasen-pat-107-v-uchastaka-selo-pastra-rilski-manastir-v-rayon-ot-50-metra-se-osashtestvyava-v-edna-lenta-poradi-avariyno-vazstanovitelni-deynosti.html", "text": "Движението по третокласен път107 в участъка село Пастра – Рилски манастир, от км 27+700 до 27+750, в район от 50 метра, се осъществява в една лента поради извършване на аварийно-възстановителни дейности. Това съобщиха за  Радио „Фокус“ – Пирин  от Областно пътно управление – Кюстендил. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили с маса над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Зоната е сигнализирана е с пътни знаци. От Областно пътно управление-Кюстендил отправят апел към водачите на моторни превозни средства да шофират внимателно, със съобразена скорост и да спазват правилата за движение. \r\nДенис НИКИФОРОВ", "date": "2019.05.05", "title": "Кюстендил: Движението по третокласен път 107 в участъка село Пастра – Рилски манастир в район от 50 метра се осъществява в една лента поради аварийно-възстановителни дейности"}
{"url": "http://www.focus-news.net/news/2019/05/05/2653976/kurir-makedoniya-v-belgrad-se-provede-poreden-protest-opozitsiyata-sazdade-svobodna-zona.html", "text": "Във вечерните часове на събота в столицата на западната ни съседка се проведе пореден протест \"Един от пет милиона\" срещу държавния глава Александър Вучич и правителството, в рамките на който опозицията обяви създаването на символична \"свободна зона\" в непосредствена близост до Президентството - в Пионерския парк, съобщава македонското електронно издание  \"Курир\" . \r\n\"Свободната зона\", както е обявено, ще \"работи\" всеки следобед от 13 до 21 часа и в нея опозицията ще организира пресконференции. В пределите й са планирани дискусии с граждани, депутати от опозиционни партии, публични личности, а също и провеждането на културни събития, както и излъчването на \"безплатен телевизионен дневник\". Тереза Герова", "date": "2019.05.05", "title": "\"Курир\" (Македония): В Белград се проведе пореден протест, опозицията създаде \"свободна зона\""}
{"url": "http://www.focus-news.net/news/2019/05/05/2653965/koi-sa-otlichitelnite-cherti-na-pontifikata-na-papa-frantsiski-spravka-agentsiya-fokus.html", "text": "В очакване на първото посещение на предстоятеля на Римокатолическата църква в България - папа Франциск,  Агенция \"Фокус\"  представя на читателите кратка биографична справка за живота му и някои от отличителните черти на неговия понтификат. \r\nИзбраният за папа през 2013 г. Хорхе Марио Берголио, който приема името Франциск, е роден е на 17 декември 1936 г. в аржентинската столица Буенос Айрес в семейство на италиански мигранти. Баща му е железничар Завършва семинария във Вила Девото и се присъединява към Йезуитския орден на 11 март 1958 г. Учи във Философския и теологически факултет в Сан Мигел, където по-късно става преподавател. Води лекции по литература и психология в Буенос Айрес. На 13 декември 1969 г. е ръкоположен за свещеник от архиепископ Рамон Хосе Кастелано. \r\nПрез 1980 г. става ректор на семинарията в Сан Мигел, където е учил, и остава на тази длъжност до 1986 г. Защитава докторска дисертация в Германия, след което се връща в Аржентина, за да служи на родината си. \r\nПрез 1993 г. е назначен за епископски викарий на областта Флорес и на 21 декември 1993 година му е поверена и длъжността главен викарий на архиепископията. На 3 юни 1997 година е издигнат до заместник на архиепископа на Буенос Айрес. По-малко от девет месеца след смъртта на кардинал Карачино той го наследява като архиепископ, примас на Аржентина и председател за вярващите от източен обряд в Аржентина, които до този момент нямат свой духовен глава. \r\nТри години по-късно на Консистория на 21 февруари 2001 година Папа Йоан Павел II го ръкополага за кардинал и му дава титлата Сан Роберто Белармино. Кардинал Берголио се радва на нарастваща популярност в Латинска Америка. Въпреки това никога не изоставя своя скромен начин на живот, определян от мнозина като почти „аскетичен”.  \r\nКато кардинал Берголио се отличава със своята скромност, доктринален консерватизъм и съпричастност към социалната справедливост. Скромността личи и в начина му на живот - живее в малък апартамент вместо в епископска резиденция, отказва да ползва лимузина с шофьор и вместо това предпочита обществения транспорт. Дори се говори, че си готви сам. \r\nСлед смъртта на папа Йоан-Павел Втори Берголио, който е сред възможните кандидати за негов наследник начело на Римокатолическата църква, участва в конклава, който избира папа Бенедикт XVI. През ноември 2005 г. е избран за председател на аржентинската епископална конференция за тригодишен мандат от голямо болшинство аржентински епископи. Преизбран е на 11 ноември 2008 г. Пет години по-късно, на 13 март 2013 г., той е избран за 266-ти папа на Католическата църква и епископ на Рим под името Франциск. От аржентинската националност и член на Йезуитския орден, той е първият понтифик от Латинска Америка, и първият йезуит на поста. Франциск става вторият предстоятел на Католическата църква Йоан Павел I, който приема неизползвано до този момент име. \r\nФранциск се заема с  реформи на папските институции , като  обещава по-голяма прозрачност. Работи енергично за разрешаването на един проблемен въпрос за Ватикана - сексуалните посегателства над деца. В тази връзка той  затяга законодателството спрямо блудство над малолетни и с декрет обновява дефиницията за понятието \"престъпление срещу малолетни” , включвайки детска проституция, порнография и сексуални отношения с деца. \r\nПапа Франциск ще остане в историята като първия, който  изразява публична подкрепа за хомосексуалистите . Първоначално се противопоставя на еднополовите бракове и осиновяването на деца от хомосексуални двойки, като заявява, че това представлява дискриминация спрямо тях. По-късно обаче той променя позициите си, като заявява, че хомосексуалистите не бива да се заклеймяват от обществото. „Ако човек е хомосексуален, търси Господ и има добри намерения, кой съм аз да го съдя?“ \r\nФранциск запазва  твърди позиции срещу аборта и евтаназията .  \r\nПапата е силно ангажиран и с политиката.  Остро се противопоставя срещу военните удари в Сирия  и предупреждава, че не бива да се допуска \"братоубийствена война\" в името на печалбите от продажби на оръжия.", "date": "2019.05.05", "title": "Кои са отличителните черти на понтификата на папа Франциск? (Справка Агенция \"Фокус\")"}
{"url": "http://www.focus-news.net/news/2019/05/05/2653975/papa-frantsisk-stapi-na-balgarska-zemya.html", "text": "Папа Франциск стъпи на българска земя, предаде репортер на  Агенция „Фокус“ . Точно в 09.48 часа главата на Римокатолическата църква кацна със самолет на фирмата „Ал Италия“ на Летище „София“. Той бе посрещнат от премиер Бойко Борисов, който целуна ръка на папата и го приветства на българска земя. Двамата ще разговарят на четири очи. Светият отец бе посрещнат и от деца в народни носии, които му подариха цветя. \r\nВ София Светият отец пристига с папска свита от 35 души, в която са включени най-висшите представители на Светия Престол, както и близо 70 журналисти от световни медии, които традиционно отразяват апостолическите пътувания на папата. Нивото на делегацията е още по-високо от обичайното за такива посещения и в нея са: държавният секретар на Светия престол кардинал Пиетро Паролин, кардинал Леонардо Сандри, префект на Конгрегацията за източните църкви, който отговаря за Католическа църква в България и неведнъж е посещавал страната ни, кардинал Курт Кох, председател на Папския съвет за насърчаване на единението между християните, архиепископ Едгар Пеня Пара, заместник-държавен секретар - с ранг вицепремиер, архиепископ Пол Ричард Галахър, секретар за отношенията с държавите - с ранг министър на външните работи, монсеньор Гуидо Марини, главен церемониал майстор на Папските литургични чествания, координаторът на папските пътувания монсеньор Маурицио Руеда и др. \r\nЦветилена СИМЕОНОВА", "date": "2019.05.05", "title": "Папа Франциск стъпи на българска земя"}
{"url": "http://www.focus-news.net/news/2019/05/05/2653982/kyustendil-traditsionen-praznik-za-tomina-nedelya-shte-se-provede-v-selo-piperkov-chiflik.html", "text": "Традиционен празник за Томина неделя ще се проведе в село Пиперков чифлик. Това съобщи за  Радио „Фокус” – Кюстендил  Стефан Котев, кмет на населеното място. Празникът ще започне от 13.30 часа в двора на бившето училище в селото. „Този празник се отбелязва официално от над 30 години, но се знае, че в миналото хората от селото са се събирали именно на този ден”, каза Стефан Котев. В рамките на празника ще се проведе и футболен турнир, а победителят ще получи като награда живо агне. \r\nВенцеслав ИЛЧЕВ", "date": "2019.05.05", "title": "Кюстендил: Традиционен празник за Томина неделя ще се проведе в село Пиперков чифлик"}
{"url": "http://www.focus-news.net/news/2019/05/05/2653969/agentsiya-fokus-shte-izlachi-na-zhivo-vav-feysbuk-katsaneto-na-papa-frantsisk-na-balgarska-zemya.html", "text": "Агенция „Фокус“ излъчва на живо във „Фейсбук“ кацането на папа Франциск на българска земя. На летище „София“ той ще бъде посрещнат от премиера Бойко Борисов. Кадрите от пристигането на папа Франциск и първите думите между Главата на Римокатолическата църква и българския министър-председател може да гледате на живо в страницата на ИА „Фокус“ във „Фейсбук“", "date": "2019.05.05", "title": "Агенция „Фокус“ ще излъчи на живо във „Фейсбук“ кацането на папа Франциск на българска земя"}
{"url": "http://www.focus-news.net/news/2019/05/05/2653970/papa-frantsisk-katsna-na-letishte-sofiya.html", "text": "Папа Франциск пристигна в България, предаде репортер на  Агенция „Фокус“ . Точно в 09.48 часа главата на Римокатолическата църква кацна със самолет на фирмата „Ал Италия“ на летище „София“, където ще бъде посрещнат от деца в народни носии, които ще му подарят цветя. От 5 до 7 май 2019 г. папа Франциск ще посети София и Раковски, като на 7 май ще отпътува за столицата на Северна Македония – Скопие. Апостолическото му пътуване до България и Северна Македония е 29-ото в чужбина, откакто е избран за глава на Римокатолическата църква. \r\nВ първия ден от посещението си в София папа Франциск ще проведе срещи с премиера Бойко Борисов, президента Румен Радев и българския патриарх Неофит и Св. Синод. Следобед Светият отец ще произнесе традиционната си неделна молитва „Царица Небесна“ (Regina coeli) и ще отслужи неделна Света литургия. \r\nГлавата на Римокатолическата църква идва по покана на държавните власти. Такава бе отправена от министър-председателя Бойко Борисов по време на посещението му във Ватикана на 25 май 2018 г. Тогава българският премиер и Светият отец проведоха среща на четири очи, след която министър-председателят връчи официална покана на папа Франциск. В нея бе отбелязано, че в България от векове традиционно съжителстват различни култури, цивилизации и вероизповедания.  \r\nЦветилена СИМЕОНОВА", "date": "2019.05.05", "title": "Папа Франциск кацна на Летище „София“"}
{"url": "http://www.focus-news.net/news/2019/05/05/2653983/pazardzhik-za-chetvarta-poredna-godina-selo-popintsi-be-domakin-na-natsionalniya-folkloren-festival-pastar-tsveten-gergyovden.html", "text": "За четвърта поредна година село Попинци бе домакин на Националния фолклорен фестивал „Пъстър, цветен Гергьовден“, който се проведе на 3 и 4 май и е посветен на 143-та годишнина от избухването на Априлското въстание, съобщиха от  Община Панагюрище . Фестивалът се организира от Народно читалище „Искра-1872“, село Попинци. Съорганизатори на събитието са Община Панагюрище и Кметство Попинци. Тази година в конкурсната програма на фестивала взеха участие 38 самодейни колектива и индивидуални изпълнители от 17 населени места от общините Пазарджик, Родопи, Марица, Белово, Пещера, Сърница и Карлово. Община Панагюрище бе представена от самодейни колективи от град Панагюрище и селата Оборище, Бъта, Баня и Левски.  \r\nУчастниците бяха оценявани от професионално жури в състав: Костадин Низамов – хореограф на Ансамбъл за народни песни и танци Пазарджик и художествен ръководител на Представителен детско-юношески фолклорен ансамбъл „Елица” – Пазарджик, Силвия Ненкова – народна певица, солист в Ансамбъл за народни песни и танци Пазарджик, ръководител на самодейни състави и Нели Карабахчиева – преподавател по хореография в СУ „Св. Св. Кирил и Методий” – Пловдив и художествен ръководител на Ансамбъл „Седенчица” – Пловдив. Целта на фестивала е да съхрани и популяризира изворния, автентичен фолклор на България.  \r\nДа представи пъстротата и красотата на българското фолклорно песенно и танцово изкуство и по този начин да съхрани и предаде живото, духовно, културно наследство на българина. Да предостави възможност на творческите колективи за обществено признание и да насърчи приемствеността на младото поколение. Четвъртото издание на Националния фолклорен фестивал  „Пъстър, цветен Гергьовден“ се провежда с финансовата подкрепа на Община Панагюрище и е част от Общинската годишна програма на тържествата за отбелязване на 143 години Априлска епопея и Годишната програма на Община Панагюрище за развитие на читалищната дейност за 2019 година.", "date": "2019.05.05", "title": "Пазарджик: За четвърта поредна година село Попинци бе домакин на Националния фолклорен фестивал „Пъстър, цветен Гергьовден“"}
{"url": "http://www.focus-news.net/news/2019/05/05/2653985/faz-hss-nastoya-za-sazdavane-na-evropeyska-armiya-do-2030-godina.html", "text": "Християнсоциалният съюз (ХСС) призова за създаването на европейска армия в рамките на десет години с цел подобряване на отбранителната способност на Европа, отбелязва германският национален ежедневник  Die Frankfurter Allgemeine Zeitung . \r\n\"В допълнение към Бундесвера, искаме напълно оборудвана и съвместно обучена европейска армия до 2030 г.\", се казва в проектодокумент на партията, който се очаква да бъде приет на заседание на ръководството на ХСС. То ще се проведе в понеделник, 7 май.  \r\nВ текста се подчертава още, че Европа трябва да направи много повече за собствената си отбранителна способност. Тереза Герова", "date": "2019.05.05", "title": "FAZ: ХСС настоя за създаване на европейска армия до 2030 година"}
{"url": "http://www.focus-news.net/news/2019/05/05/2653986/kardzhali-prodalzhavat-remontnite-raboti-po-patya-karamfilkrumovgrad.html", "text": "Продължават ремонтните работи по пътя Карамфил–Крумовград, предаде кореспондентът на  Радио „Фокус“ . Въведено е временно ограничение за движение на МПС, като от км 30+893 до км 36+784 трафикът трябва да се осъществява с повишено внимание, поради извършване на подокопен дренаж, преоткосиране, ремонт на водостоци и облицовани окопи. В посока от Крумовград – към границата с област Хасково, от км 36+784 до км 55+845, водачите също трябва да се движат с повишено внимание, поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи.На територията на областта има и две ограничения за движението по първокласния републикански път за Маказа I-5: в частта по посока Кърджали – Маказа в участъка Надлез Кирково – ГКПП „Маказа“ за МПС над 3.5 т до края на годината и второто ограничение е на същия път, но само в посока от Черноочене към Кърджали за МПС над 15 т, в срок до края на годината. Обходният маршрут за МПС над 15 т е по направление Хасково–Кърджали по път за село Манастир и път за Войводино–Мост–Чифлик–Кърджали. По третокласен републикански път III-5009 (Зорница–Бели пласт–Стремци–Кърджали) движението е ограничено за МПС над 12 т. Обходният маршрут е по път I-5 Хасково–Кърджали за МПС до 15 тона, или по път III-507 Кърджали–Мост през с. Мост за всички МПС.  \r\nДарина ДЕЕНИЧИНА", "date": "2019.05.05", "title": "Кърджали: Продължават ремонтните работи по пътя Карамфил–Крумовград"}
{"url": "http://www.focus-news.net/news/2019/05/05/2653989/veliko-tarnovo-hramov-praznik-otbelyazvat-dve-tsarkvi-vav-velikotarnovska-eparhiya-v-denya-na-sv-machenitsa-irina.html", "text": "Две църкви във Великотърновска епархия отбелязват храмов празник в деня на св. Мъченица Ирина, показа репортерска проверка на  Радио „Фокус“ – Велико Търново . Това са църквите в селата Самоводене и Хотница. Храмът „Св. Ирина“ в Самоводене е построена в началото на XIX век и е един от най-старите в целия региона. Вкопаната църква  „Света Ирина“ в село Хотница е построена през 1837 година. През 2012 година храмът бе възстановен със 116 000 лева от Междуведомствената комисия по бедствия и аварии. \r\nВ днешния ден литургии се отслужват във всички православните храмове във Велико Търново. Св. мъчeницa Иpинa е живялa във втopaтa пoлoвинa нa I вeĸ и нaчaлoтo нa II вeĸ. Тя е poдeнa в гpaд Maгeдoн, днeшнa Maĸeдoния, ĸъдeтo бaщa ѝ Лиĸиний бил oблacтeн yпpaвитeл. Ceмeйcтвoтo ѝ билo eзичecĸo и тя ce ĸaзвaлa Πeнeлoпa, нo пpиeлa тaйнo xpиcтиянcĸoтo cи ĸpъщeниe oт cв. aпocтoл Tимoтeй – yчeниĸ нa aпocтoл Πaвeл. Koгaтo бaщa ѝ peшил дa я зaдoми, тя oтĸaзaлa и тaĸa cи нaвляĸлa гнeвa мy. Той я подложил на мъчения, но по-късно той самият приема християнската вяра.Cв. Иpинa билa пoдлaгaнa нa мъчeния, нo Бoг винaги я cпacявaл ĸaтo изпpaщaл aнгeли. Oцeлялa cлeд мъчeниятa, cв. Иpинa ycпялa дa нaĸapa мъчитeлитe cи, cpeд ĸoитo и бaщa ѝ, дa пoвяpвaт в Бoг. Оцеляла след жестоките мъчения, та тръгнала по различни страни да проповядва Божието слово. Имeтo Иpинa oзнaчaвa „миp”. \r\nИмeн дeн пpaзнyвaт вcичĸи c имeнaтa Иpинa, Иpeнa, Mиpocлaв, Mиpa и Mиpocлaвa. \r\nНадежда КРЪСТЕВА", "date": "2019.05.05", "title": "Велико Търново: Храмов празник отбелязват две църкви във Великотърновска епархия в деня на св. мъченица Ирина"}
{"url": "http://www.focus-news.net/news/2019/05/05/2653980/zapochna-sreshtata-mezhdu-premiera-boyko-borisov-i-papa-frantsisk.html", "text": "Започва срещата между премиера Бойко Борисов и папа Франциск на Летище в „София“, предаде репортер на  Агенция „Фокус“ . Българският премиер първи приветства папата с добре дошъл веднага щом стъпи на наша земя.  \r\n„Много благодаря, че удържахте на думата си да посетите България“, обърна се премиерът към папа Франциск. „Целият народ - и православните и католиците вярват във Вашата молитва за мир“, каза още той и добави, че особено на Балканите много вярваме в молитвите да има мир. \r\nВ отговор главата на Римокатолическата църква заяви. „Благодаря на Вас, благодаря Ви, че ме поканихте. Да наистина аз се моля за мир, всички ние се молим за мир, защото войната е нещо много, много грозно и лошо“.  \r\nВчера министър-председателят заяви, че ще направи всичко възможно посещението на папа Франциск да бъде добра реклама за България, защото когато папата посети една държава, целият свят насочва погледа си към нея. \r\nВъв фокуса на разговорите между българският премиер и главата на Римокатолическата църква ще бъдат установените отношения и диалог между България и Светия престол и желанието те да продължат да се развиват, за да може с общи усилия да се допринася за изграждането на по-хуманен свят, в защита на слабите и уязвимите, както и отстояването на християнските ценности и норми.  \r\nПо-късно Светият Отец ще бъде посрещнат официално на площада пред президентството, след което му предстоят срещи с държавния глава Румен Радев и българския патриарх Неофит. \r\nЦветилена СИМЕОНОВА", "date": "2019.05.05", "title": "Започна срещата между премиера Бойко Борисов и папа Франциск"}
{"url": "http://www.focus-news.net/news/2019/05/05/2653992/pazardzhik-v-selo-bata-se-provezhda-viii-natsionalen-praznik-na-sharenata-sol.html", "text": "В село Бъта, община Панагюрище, се провежда VIII Национален празник на шарената сол, съобщи за  Радио „Фокус“ – Пазарджик  Жечка Сиводошева, секретар на читалището в село Бъта. „Празничният ден започна в 10.30 часа в центъра на селото. Участниците изнасят до 10 минути фолклорна програма. Могат да се представят с ястия в следните категории: най-вкусна и красиво поднесена шарена сол, най-вкусно и добре аранжирано традиционно ястие, най-красиво подредена маса с приготвени ястия. Масите, на които са поставени ястията, ще са разделени на три части: продукти, от които се прави шарена сол,  как ползваме шарената сол, местни селски ястия. Приготвените ястия ще бъдат оценявани от професионално жури“, уточни Сиводошева.  Тя допълни, че всеки състав ще получи грамота и плакет за участие. Организатори на празника са Народно читалище „Н. Й. Вапцаров – 1927”, село Бъта и Община Панагюрище. В 16.00 часа в центъра на населеното място започва народно веселие и по повод празника на село Бъта. \r\nВаня НИКОЛОВА", "date": "2019.05.05", "title": "Пазарджик: В село Бъта се провежда VIII Национален празник на шарената сол"}
{"url": "http://www.focus-news.net/news/2019/05/05/2653984/premierat-boyko-borisov-i-papa-frantsisk-provedoha-sreshta-na-chetiri-ochi.html", "text": "Премиерът Бойко Борисов и папа Франциск проведоха среща на четири очи във ВИП залата на Правителствения терминал, предаде репортер на  Агенция „Фокус“ . По време на срещата премиерът Борисов подари на папа Франциск златовезана икона, омофор и българско кисело мляко. Златовезаната икона е на светите братя Кирил и Методий, чието велико дело главата на Римокаторическата църква отбеляза и в специалното си видео обръщение към българския народ в навечерието на посещението му у нас. Лентата, символизираща епископската власт – омофорът, който премиерът Борисов дари на папа Франциск, впечатлява с украсата си. В краищата му са извезани златни кръстове, а в горната му част – образите на свети Петър и свети Павел. Премиерът подготви изненада и за държавния секретар на Светия престол – кардинал Пиетро Паролин, който също получи златовезана икона на свети Петър и свети Павел. И двете икони се отличават с прецизна и фина изработка, както и с вложените златни конци. Те са дело на българско ателие за богослужебни одежди. Премиерът Бойко Борисов подари на Светия отец и традиционно българско кисело мляко и вечна роза - един от символите на България. Продуктът, който целият свят свързва с нашата страна, е добре познат на папа Франциск още от детството му в Аржентина. „Това е вечната роза, която символизира желанието на българския народ за мир за всички народи. А това е кисело мляко, което баба ви Ви е давала, това е лично за вас.“, каза Борисов. В отговор папа Франциск заяви: „Първият път, когато чух думата българин от моята баба беше именно, когато опитахме това кисело мляко“. \r\nБългарският премиер получи златни и бронзови медали от понтификата на Негово Светейшество. \r\nЦветилена СИМЕОНОВА", "date": "2019.05.05", "title": "Премиерът Бойко Борисов и папа Франциск проведоха среща на четири очи"}
{"url": "http://www.focus-news.net/news/2019/05/05/2653994/blagoevgrad-obshtina-petrich-otmenya-provezhdaneto-na-detskiya-muzey-na-otkrito-opoznay-petrich-za-da-go-obiknesh-zaradi-dazhdovno-vreme.html", "text": "Община Петрич отменя провеждането на детския музей на открито „Опознай Петрич, за да го обикнеш“ и съпътстващия го концерт заради дъждовното време, предаде репортер на  Радио „Фокус”-Пирин . Проявите бяха насрочени за 11.00 часа на градския площад. Инициативите ще се проведат в друг подходящ ден и при по-добри метеорологични условия. При лоши метеорологични условия има вероятност големият концерт на Ансамбъл „Българе” тази вечер да се проведе в НЧ „Братя Миладинови”, а не на открито на площада, кекто е предвидено първоначално.  \r\nНатали СТЕФАНОВА", "date": "2019.05.05", "title": "Благоевград: Община Петрич отменя провеждането на детския музей на открито „Опознай Петрич, за да го обикнеш“ заради дъждовно време"}
{"url": "http://www.focus-news.net/news/2019/05/05/2653991/agentsiya-fokus-izlachva-na-zhivo-tseremoniyata-po-posreshtane-na-papa-frantsisk-pred-prezidentstvoto.html", "text": "Агенция \"Фокус\" излъчва на живо церемонията по посрещане на папа Франциск пред президентството. Кадрите от церемонията по посрещане на папа Франциск може да гледате на живо в страницата на ИА „Фокус“ във „Фейсбук“   .", "date": "2019.05.05", "title": "Агенция \"Фокус\" излъчва на живо церемонията по посрещане на папа Франциск пред президентството"}
{"url": "http://www.focus-news.net/news/2019/05/05/2653978/ria-novosti-nikolas-maduro-prizova-voennite-da-se-podgotvyat-za-amerikanska-invaziya.html", "text": "Държавният на Венецуела Никола Мадуро призова военните да се подготвят за защита на страната в случай на американска инвазия, предава  РИА Новости . \r\n\"Военните трябва да са готови да защитават страната с оръжие, ако един ден северноамериканската империя се осмели да атакува тази страната, тази свещена земя\", заяви Мадуро, обръщайки се към хиляди млади кадети в рамките на учения. \r\nПо-рано медии съобщиха, че американските власти биха могли да привлекат подкрепата на високопоставени военни във Венецуела. Тереза Герова", "date": "2019.05.05", "title": "РИА Новости: Николас Мадуро призова военните да се подготвят за американска инвазия"}
{"url": "http://www.focus-news.net/news/2019/05/05/2653997/gd-granichna-politsiya-normalno-se-osashtestvyava-preminavaneto-prez-vsichki-kontrolno-propuskatelni-punktove.html", "text": "Нормално се осъществява преминаването през всички български гранични контролно-пропускателни пунктове по данни към 10.00 часа. Това съобщиха от  ГД \"Гранична полиция\" .", "date": "2019.05.05", "title": "ГД \"Гранична полиция\": Нормално се осъществява преминаването през всички контролно-пропускателни пунктове"}
{"url": "http://www.focus-news.net/news/2019/05/05/2653996/sport-zenit-stana-shampion-na-rusiya.html", "text": "Зенит Санкт Петербург стана шампион на Русия по футбол за шести път в историята си. Миналогодишният първенец Локомотив Москва загуби с 0:2 гостуването си на Арсенал Тула в 27-ия кръг на първенството.  \r\nТака \"железничарите\" останаха на второто място с 49 точки - 9 по-малко от Зенит, но не могат да изпреварят съперника в оставащите три кръга, заради по-лошите си показатели в директните двубои.  \r\nНа двубоя в Тула за домакините цял мач игра българският национал Георги Костадинов. Арсенал заема шеста позиция с 42 точки и продължава борбата за квота в Лига Европа. \r\nВенцислав ДРАГОМАНОВ", "date": "2019.05.05", "title": "Спорт: Зенит стана шампион на Русия"}
{"url": "http://www.focus-news.net/news/2019/05/05/2653999/gabrovo-na-gergyovsko-horo-shte-mogat-da-se-hvanat-posetitelite-na-etnografski-muzey-na-otkrito-etar.html", "text": "На Гергьовско хоро ще могат да се хванат посетителите на Етнографски музей на открито „Етър” в Габрово, съобщиха от  музея . Между 11.00 и 13.00 часа своето изкуство ще покажат танцьорите от фолклорна танцова формация „Боженци” и фолклорните формации към Народно читалище „Априлов–Палаузов 1861”, Габрово. До късно следобед в музея ще се украсяват гергьовденски хлябове, ще се бие масло и ще се подсирва сирене. \r\nВ 16.00 часа в „Етър”-а започва постановката „Юнаци с умни калпаци” на Драматичен театър „Йордан Йовков”. Актьорите представят историята на четирима юнаци, пазещи селото си от ламя. С много хумор и смях, постановката е подходяща за малки и големи. Самото представление е безплатно за тези, които си закупят билет за посещение в музея. \r\n6 май в „Етър”-а започва с празничен Водосвет, чието начало е 10.00 часа. Посетителите могат да се поклонят  пред копието на чудотворната икона „Св. Георги Зограф” от Света гора. \r\nОт 10.00 до 17.00 часа сдружение „Нишан” ще срещне традициите с дигиталните изкуства, чрез работилницата „Анимирай Гергьовден”. Ако едно дете обича да твори, тази работилница е точно за него. Запишете го и му дайте възможност да създаде свое анимирано филмче, представящо определени моменти от гергьовденската обредност. Чрез метода „стоп кадър анимация”–техника обвързваща традиционното изобразително изкуство с компютърните технологии и видеозаснемането–участниците в работилницата ще могат да изразят видяното и наученото в музея по нов и забавен начин. Заниманията са подходящи за деца на възраст между 8 и 15 години и са с продължителност 2 часа. Заявяване на участие се извършва в Книгопродавницата на музея. От 11.30 до 15.30 продължава образователната игра с отборен характер „Гергьовденски пъзел”. Благодарение на нея деца и възрастни не само могат да се забавлявайт, но и да научат повече за българските традиции, свързани с празника Герьовден. Заявката за участие отново може да се направи в Книгопродавницата. \r\nИ през втория ден в Балканската мандра ще се бие масло и ще се подсирва сирене.", "date": "2019.05.05", "title": "Габрово: На Гергьовско хоро ще могат да се хванат посетителите на Етнографски музей на открито „Етър”"}
{"url": "http://www.focus-news.net/news/2019/05/05/2653981/24-vesti-makedoniya-vtoriyat-krag-na-prezidentskite-izbori-shte-bade-priznat-za-validen-ako-glasuvat-723-253-glasopodavateli.html", "text": "Скопската електронна медия  \"24 Вести\"  припомня, че за да бъде признат за валиден, на втория тур на президентските избори в Северна Македония трябва да бъде постигната избирателна активност от 40%.  \r\nКато се има предвид, че в избирателните списъци са регистрирани 1 808 131 гласоподаватели, това означава, че правото си на глас трябва да упражнят 723 253 избиратели. Съответното е предвидено в чл. 121, ал. 1 на Избирателния кодекс. \r\nАко нито един от двамата кандидати за поста - Стево Пендаровски (СДСМ) и Гордана Силяновска-Давкова (ВМРО-ДПМНЕ) не получат необходимия брой гласове, ще бъдат насрочени нови избори. До провеждането им функциите на държавен глава ще бъдат поети от председателя на парламента в Скопие. Понастоящем постът се заема от Талат Джафери. Тереза Герова \r\n.", "date": "2019.05.05", "title": "\"24 Вести\" (Македония): Вторият кръг на президентските избори ще бъде признат за валиден, ако гласуват 723 253 гласоподаватели"}
{"url": "http://www.focus-news.net/news/2019/05/05/2653988/papa-frantsisk-se-otpravi-ot-letishte-sofiya-kam-prezidentstvoto-kadeto-shte-se-sreshtne-s-darzhavniya-glava-rumen-radev.html", "text": "Папа Франциск се отправи от летище „София“ към Президентството, където ще се срещне с държавния глава Румен Радев, предаде репортер на  Агенция „Фокус“ . След разговора на четири очи на папа Франциск с премиера Бойко Борисов на летището, програмата на Светия отец продължава с церемония по официалното му посрещане на площада пред сградата на Президентството, след което ще се състои срещата на Светия отец с държавния глава Румен Радев. Българският президент и папа Франциск ще проведат среща на „Дондуков“ 2, като след края ѝ на двамата ще направят изявления на пл. „Атанас Буров“ пред представителите на българските власти, гражданското общество и дипломатическия корпус у нас. \r\nЦветилена СИМЕОНОВА", "date": "2019.05.05", "title": "Папа Франциск се отправи от летище „София“ към Президентството, където ще се срещне с държавния глава Румен Радев"}
{"url": "http://www.focus-news.net/news/2019/05/05/2653990/stotitsi-hora-sa-se-sabrali-pred-sgradata-na-prezidentstvoto-za-da-posreshtnat-papa-frantsisk.html", "text": "Стотици хора са се събрали пред сградата на Президентството, където ще се състои официалната церемония по посрещането на папа Франциск у нас, предаде репортер на  Агенция „Фокус“  . Пред президентството тече трескава подготовка за посрещане на папа Франциск. Полицейското присъствие в района е засилено. Вече започнаха да се събират представители на гражданското общество и дипломатическия корпус у нас. Тук са омбудсманът Мая Манолова, председателят на БЧК Христо Григоров. На място пристигна и папската делегация. Пред президентството са разположени и червени килими за посрещането на Светия отец, който се очаква да пристигне с папамобила. Пред сградата на президентството са вдигнати вече българския трибагреник и знамето на Ватикана. Подредени са вече и гвардейците.  \r\nПапа Франциск кацна на летище „София“. На летището главата на Римокатолическата църква бе посрещнат от премиера Бойко Борисов, след което двамата разговаряха на четири очи. Визитата на Светия отец у нас продължава със среща с президента Румен Радев. След края ѝ на двамата ще направят изявления на пл. „Атанас Буров“ пред представителите на българските власти, гражданското общество и дипломатическия корпус у нас. \r\nКатолицизмът е четвъртото по численост вероизповедание в България след православното християнство, исляма и протестантството. \r\nДеница КИТАНОВА", "date": "2019.05.05", "title": "Стотици хора са се събрали пред сградата на Президентството, за да посрещнат папа Франциск"}
{"url": "http://www.focus-news.net/news/2019/05/05/2654002/razgrad-77-godishen-mazh-ot-oblastniya-grad-e-postradal-sled-kato-e-blasnat-ot-lek-avtomobil.html", "text": "77-годишен мъж от Разград е пострадал, след като е блъснат от лек автомобил. Това съобщиха от  ОДМВР-Разград . Инцидентът е станавл около 11.20 часа на 3 май на кръстовището между бул. „Априлско въстание“ и Околовръстния път към ж. к. „Орел“. 21-годишен мъж от село Гецово с лек автомобил „Фиат Пунто“ нарушава правилата за движение и по непредпазливост допуска причиняване на средна телесна повреда на възрастния велосипедист. Потърпевшият е настанен в МБАЛ-Разград със счупено ребро и рана на главата. По случая се води досъдебно производство по чл.343, ал.1, Б във връзка с чл.342, ал.1 от НК.", "date": "2019.05.05", "title": "Разград: 77-годишен мъж от областния град е пострадал, след като е блъснат от лек автомобил"}
{"url": "http://www.focus-news.net/news/2019/05/05/2654004/vidin-dvizhenieto-ot-selo-archar-kam-oblastniya-grad-e-vremenno-preustanoveno-zaradi-katastrofa-v-rayona-po-nepotvardena-informatsiya-pri-intsidenta-ima-zaginali.html", "text": "Движението от село Арчар към Видин е временно преустановено заради катастрофа в района. Това съобщи слушател на  Радио „Фокус“ . По непотвърдена информация при инцидента има загинали.  „Фокус“ проверява сигнала и ще ви информира за случващото се.", "date": "2019.05.05", "title": "Видин: Движението от село Арчар към областния град е временно преустановено заради катастрофа в района, по непотвърдена информация при инцидента има загинали"}
{"url": "http://www.focus-news.net/news/2019/05/05/2653998/premierat-boyko-borisov-papa-frantsisk-me-pozdravi-za-tova-koeto-napravihme-za-zapadnite-balkani-po-vreme-na-nasheto-evropredsedatelstvo.html", "text": "Папа Франциск ме поздрави за това, което направихме за Западните Балкани по време на нашето европредседателство. Това каза пред журналисти министър-председателят Бойко Борисов след среща на четири очи с папа Франциск, предаде репортер на  Агенция „Фокус“ . \r\n„Благодарих му, че си удържа на думата и дойде в България, защото виждате, че целият свят е вперен в това посещение. И неговите молитви са мир са всеизвестни и изключително важни и за нашия регион. Той поощри това, което правим с мостовете на магистралитe. И сега, когато се разделяхме, каза още веднъж, че магистралите са свързващото и определящото и мира включително“, заяви Борисов. „Поздрави ме за това, което направихме за Западните Балкани по време на нашето европредседателство. Не случайно след тези три дни в България ще отиде и в Северна Македония“, коментира премиерът. \r\nБорисов посочи, че това са посланията на папата за България и региона. „Подаръците също са ни символ. Благодарих му за това, че всяка година българска делегация, включително с владика от нашия Синод, са винаги на 24 май във Ватикана и това ще продължи. Те също почитат много светите братя Кирил и Методий, защото с писмеността са направили много за мира, за образоването на много народи в региона. И затова и единият подарък беше икона на светите братя Кирил и Методий“, обясни Борисов. \r\nЦветилена СИМЕОНОВА", "date": "2019.05.05", "title": "Премиерът Бойко Борисов: Папа Франциск ме поздрави за това, което направихме за Западните Балкани по време на нашето европредседателство"}
{"url": "http://www.focus-news.net/news/2019/05/05/2654006/a1-on-makedoniya-v-harvatiya-se-provezhdat-izbori-za-savetite-i-predstavitelite-na-natsionalnite-maltsinstva.html", "text": "В Хърватия се провеждат избори за съветите и представителите на националните малцинства - петите в историята на страната и вторите след присъединяването й към Европейския съюз, предава македонската електронна медия  A1 On . \r\nНай-много кандидати има сръбското малцинство - 1852, следвано от албанското, ромското и унгарското.  \r\nИзборът на съвети и представители на националните малцинства тази година се урежда с отделен закон, който трябва да подобри тяхната позиция. Според данните на Държавната избирателна комисия в изборите ще участват общо 558 приети списъци на кандидати за съвети и представители, от които 179 са на регионално, областно ниво. Тереза Герова", "date": "2019.05.05", "title": "A1 On (Македония): В Хърватия се провеждат избори за съветите и представителите на националните малцинства"}
{"url": "http://www.focus-news.net/news/2019/05/05/2653993/premierat-boyko-borisov-vyarvam-che-stranata-ni-shte-ostavi-u-papa-frantsisk-spomen-za-dobri-tolerantni-i-mirolyubivi-hora.html", "text": "Вярвам, че страната ни ще остави у папа Франциск спомен за добри хора, толерантни и миролюбиви. Това заяви министър-председателят Бойко Борисов, който посрещна на българска земя Негово Светейшество папа Франциск. Българският премиер първи приветства Светия отец с добре дошъл у нас, а четири деца в народни носии му подариха цветя. Това съобщиха  правителствената информационна служба . Министър-председателят и папа Франциск предстои да проведат среща, на която се очаква да бъде обсъдено доброто състояние на установените отношения и диалог между България и Светия престол, както и тяхното активизиране през последните години. \r\n„Аз съм вярващ човек, българинът е вярващ човек. Радвам се и благодаря на всички българи, за разбирането и за тази възможност, да посрещна един от символите на вярата за съвременния свят - Негово Светейшество Папа Франциск.  Вярвах, че той ще приеме поканата да посети България, вярвам, че страната ни ще остави в него спомен за добри хора, толерантни и миролюбиви“, заяви министър-председателят Борисов. По думите му посещението на папа Франциск е голяма реклама за България то фактът, че за втори път папа посещава страната ни означава че демократичните процеси са необратими. Според премиера Борисов апостолическото посещение на папа Франциск е висока чест за България, вдъхновяващо послание и подкрепа за мира в региона и света. \r\nМотото, под което минава визитата на Светия отец у нас, е „Мир на земята“. Папа Франциск пристигна в България с папска свита от 35 души – най-висши представители на Светия Престол. Нивото на делегацията от Ватикана е още по-високо от обичайното за такива посещения. Това е 29-ото апостолическо пътуване на папа Франциск, откакто е избран за глава на Римокатолическата църква.", "date": "2019.05.05", "title": "Премиерът Бойко Борисов: Вярвам, че страната ни ще остави у папа Франциск спомен за добри, толерантни и миролюбиви хора"}
{"url": "http://www.focus-news.net/news/2019/05/05/2653987/tass-ot-sofiya-papa-frantsisk-potvardi-zhelanieto-si-da-poseti-rusiya.html", "text": "Папа Франциск потвърди още веднъж желанието си да посети Руската федерация. Съответното предстоятелят на Католическата църква направи пред кореспондент на  TACC  от София, където пристига на апостолическа визита по покана на правителството на България и католическите епископи в страната. \r\n\"Длъжен съм да отида (в Русия)\", заяви папата в отговор на шеговит коментар, че днешната му визита, която включва преклонение пред Светите братя Кирил и Методий, е много близо до Русия в географски аспект.  Тереза Герова", "date": "2019.05.05", "title": "ТАСС: От София папа Франциск потвърди желанието си да посети Русия"}
{"url": "http://www.focus-news.net/news/2019/05/05/2654000/premierat-boyko-borisov-poseshtenieto-na-papa-frantsisk-e-reklama-za-balgariya-pred-tseliya-svyat.html", "text": "Посещението на папа Франциск е реклама за България пред целия свят. Това каза пред журналисти министър-председателят Бойко Борисов след среща на четири очи с папа Франциск, предаде репортер на  Агенция „Фокус“ . \r\n„Сега се смяхме и той каза как го поканих. Ако видите делегацията му – той си идва с цялото си правителство, с най-важните си министри. И те ми издадоха, че като си пише и зависи къде си сложи бележката. И като го канех и си говорихме за България, тогава му разказах за председателството ни“, обясни Борисов. „И го видях, че си записа, но, за съжаление, езиковата ми подготовка не е добра, но знам, че си записа. И го гледам листчето къде го сложи“, обясни премиерът. \r\nБорисов обясни, че посещението на папа Франциск е реклама за България пред целия свят. „По принцип България стои добре на фона на конфликтите, които има в региона и това се оценява. Било е за добро това, което направихме за Северна Македония. Така че братството, приятелството и добросъседството в пълен обем сме го показали. Но с историята няма да правим компромис. Сега очакваме от тяхна страна също да се съобразят с нашата история така, както ние с техните желания.“, заяви министър-председателят.  \r\nБорисов посочи, че тази година няма да отиде във Ватикана за 24 май, тъй като не е негов ред. „Харесвам папата много. В разговорите си с него много неща научавам. Той ме попита дали знам разликата между терористите и протокола – и каза, че с терористите можеш да преговаряш, а с протокола не можеш. Така ще се съобразихме днес с протокола. Добре беше“, обясни премиерът. \r\nЦветилена СИМЕОНОВА", "date": "2019.05.05", "title": "Премиерът Бойко Борисов: Посещението на папа Франциск е реклама за България пред целия свят"}
{"url": "http://www.focus-news.net/news/2019/05/05/2654007/varna-gradat-shte-se-vklyuchi-v-otbelyazvaneto-na-svetovniya-den-na-pulmonalnata-hipertoniya.html", "text": "Градът ще се включи в отбелязването на Световния ден на пулмоналната хипертония. Това каза в интервю за  Радио „Фокус“ – Варна  Наталия Маева, председател на сдружение „Българско общество на пациентите с пулмонална хипертония“. Тя обясни, че това е седма поредна година, в която този ден се празнува в световен мащаб, поради което 7 града от България ще се включат в инициативата. Наталия Маева допълни, че тъй като един от симптомите на това заболяване е посиняване на устните и крайниците, организаторите са избрали да осветят в синьо сгради в различните населени места. Във Варна, от 20.00 часа до 23.00 часа ще бъде осветен Фестивалния и конгресен център.  \r\n„Тази дата е важна за всеки един пациент, който живее с това заболяване, защото искаме да привлечем вниманието на обществото. Тази кампания „Дари дъх“ се реализира за 7 път в България, като идеята идва от Испанската организация по пулмонална хипертония. Като 5 май е дата, на която е починало едно малко дете в Испания, което е било диагностицирано с пулмонална хипертония и по предложение на Испанската асоциация ние решихме да създадем този световен ден“, разказа Наталия Маева. Част от останалите градове, които се включват в кампанията са София, Пловдив, Стара Загора, Русе, Плевен и др. \r\nБояна АТАНАСОВА", "date": "2019.05.05", "title": "Варна: Градът ще се включи в отбелязването на Световния ден на пулмоналната хипертония"}
{"url": "http://www.focus-news.net/news/2019/05/05/2654011/evropeyski-izbori-2019-kandidatat-za-evrodeputat-asim-ademov-i-narodniyat-predstavitel-asya-peeva-posetiha-sela-v-obshtina-ruen.html", "text": "Кандидатът за евродепутат от ГЕРБ Асим Адемов и народният представител Ася Пеева посетиха села в община Руен – една от големите общини със смесено население в област Бургас, където в последните години ГЕРБ трайно реализира успешните си политики. Това съобщиха от пресцентъра на  партията .  \r\nВ село Трънак те се срещнаха с жители на селото и обсъдиха проблемите им. Всички се обединиха около идеята, че няма религия, която да поощрява омразата и тероризма. „Ние в ГЕРБ не делим хората по етнос. Важно е днес, когато в Европа се надигат националистически настроения, ние в България да запазим мирното съжителство, както досега, на хората от различни религии“, заяви Адемов. \r\nПри срещата в с. Планиница, жителите на селото изразиха опасенията си от намеренията на общинска администрация да слее паралелките в основното училище, в което се обучават 80 деца. По думите им тях, това ще повлияе негативно върху качеството на образованието и поискаха съдействие за разрешаване на казуса. Кандидатът за евродепутат Асим Адемов и Ася Пеева, която е член на парламентарната Комисия по образование коментираха, че ще се запознаят в детайли с казуса и ще търсят решение на проблема.  \r\n„Образованието е ключът към бъдещето не само на България, но и на Европа. Благодарение на ГЕРБ то бе изведено като приоритет в управлението на страната ни и аз ще продължа да отстоявам тази позиция. Учителските заплати бяха увеличени с 10%  от тази година, очаква се и още работа в тази посока. В следващият програмен период ще бъдат отпуснати 18 млрд. лв., като съществена част от тях ще бъдат насочени към образованието. Европа не е далеч от нас, ние сме част от нея и това се усеща и вижда по време на посещението ми в различни населени места“, коментира Адемов.", "date": "2019.05.05", "title": "Европейски избори 2019: Кандидатът за евродепутат Асим Адемов и народният представител Ася Пеева посетиха села в община Руен"}
{"url": "http://www.focus-news.net/news/2019/05/05/2653995/zapochna-ofitsialnata-tseremoniya-po-posreshtane-na-papa-frantsisk.html", "text": "Пред сградата на Президентството започна официалната церемония по посрещане на папа Франциск. Главата на Римокатолическата църква бе посрещнат от президента на Република България Румен Радев, предаде репортер на  Агенция „Фокус“ . На церемонията присъства и председателят на парламента Цвета Караянчева, представителите на българските власти, гражданското общество и др. Българският държавен глава и Светият отец отдадоха почит към знамената на България и на Ватикана. Пред сградата на Президентството и строените гвардейци прозвучаха и химнът на България „Мила, Родино“ и Папският химн и марш, обявен за химн на Ватикана през 1949 г. Церемониалът предвижда и представяне на папската делегация. Нивото на делегацията е още по-високо от обичайното за такива посещения. В нея влизат държавният секретар на Светия престол кардинал Пиетро Паролин, кардинал Леонардо Сандри, префект на Конгрегацията за източните църкви, който отговаря за Католическа църква в България и неведнъж е посещавал страната ни, кардинал Курт Кох, председател на Папския съвет за насърчаване на единението между християните, архиепископ Едгар Пеня Пара, заместник-държавен секретар - с ранг вицепремиер, архиепископ Пол Ричард Галахър, секретар за отношенията с държавите - с ранг министър на външните работи, монсеньор Гуидо Марини, главен церемониал майстор на Папските литургични чествания, координаторът на папските пътувания монсеньор Маурицио Руеда и др. След ритуала по посрещане в сградата на „Дондуков“ 2 предстои среща на на четири очи между държавния глава Румен Радев и Светия отец, при която двамата трябва да си разменят дарове. След това те ще направят изявления на пл. „Атанас Буров“.   \r\nТова е второто по рода си Апостолическо  посещение на римски папа у нас на такова ниво. То се провежда под мотото „Мир на земята“.   \r\nДеница КИТАНОВА", "date": "2019.05.05", "title": "Започна официалната церемония по посрещане на папа Франциск"}
{"url": "http://www.focus-news.net/news/2019/05/05/2654010/sport-kristiano-ronaldo-otbelyaza-100-gola-s-glava.html", "text": "Голямата звезда на италианския хегемон Ювентус Кристиано Роналдо отбеляза своя гол № 100 с глава. Това стана при равенството на шампионите 1:1 с градския съперник Торино. Петкратният носител на Златната топка оформи крайния резултат в 84-ата минута, след асистенция на Леонардо Спинацола. \r\nРоналдо премина в Юве миналото лято за над 100 млн. евро. През този сезон той има 21 попадения в Серия \"А\" и е водещ голмайстор на \"бианконерите\". \r\nПреди седмица Роналдо отбеляза своето попадение № 600 на клубно ниво. Това стана при ремито на Ювентус 1:1 с Интер на \"Джузепе Меаца\". \r\nВенцислав ДРАГОМАНОВ", "date": "2019.05.05", "title": "Спорт: Кристиано Роналдо отбеляза 100 гола с глава"}
{"url": "http://www.focus-news.net/news/2019/05/05/2654003/kathimerini-kipar-shte-otnese-vaprosa-za-turskite-sondazhi-do-evropeyskiya-savet.html", "text": "Президентът на Република Кипър Никос Анастасиадис ще обсъди провокативните \"сондажи\" на Турция в Изключителната икономическа зона (ИИЗ) на острова в рамките на неформалния Европейски съвет в Сибиу, Румъния, който ще се проведе следващия четвъртък, 9 май, съобщава електронното издание на гръцкия ежедневник  Kathimerini .  \r\nКипърското правителство продължава разглежда като приоритет решаването на проблема в рамките на Европейския съюз, подчертават от редакцията. За тази цел Кипър вече е подготвил почвата: ЕС реагира бързо в събота с подкрепя за позицията на Никозия. \r\nНикозия поддържа и отворени канали с петте постоянни членове на Съвета за сигурност на ООН и съседните държави. Очаква се външният министър на страната Никос Христодулис да отпътува в Париж за разговори по темата. \r\nДипломатическите източници изразиха задоволството на Никозия от неотдавнашното обсъждане в Съвета за сигурност, където позициите на Кипър срещнаха подкрепа относно загриженост относно възможните отрицателни последици от действията на Турция върху усилията за възобновяване на преговорите за обединение на разделения остров. Тереза Герова", "date": "2019.05.05", "title": "Kathimerini: Кипър ще отнесе въпроса за турските сондажи до Европейския съвет"}
{"url": "http://www.focus-news.net/news/2019/05/05/2654013/nimh-ne-se-ochakva-sashtestveno-izmenenie-v-sastoyanieto-na-nablyudavanite-reki-v-zapadnobelomorskiya-baseyn.html", "text": "Не се очаква съществено изменение в състоянието на наблюдаваните реки в Западнобеломорския басейн през днешния ден. Това сочи справка на сайта на  Националния институт по метеорология и хидрология  (НИМХ). В резултат на валежи на днес и 6 май ще има повишения на речните нива в басейна. Днес по-значителни ще бъдат повишенията във водосбора на река Доспат и река Места и в долното течение на река Струма. На 6 май – в средното и долното течение на река Струма. На 7 май речните нива в басейна ще се понижават, като в резултат на оттичане повишения ще има в долните течения на река Места и река Струма.", "date": "2019.05.05", "title": "НИМХ: Не се очаква съществено изменение в състоянието на наблюдаваните реки в Западнобеломорския басейн"}
{"url": "http://www.focus-news.net/news/2019/05/05/2654008/", "text": "7 души са пострадали при катастрофа на бус в района на село Арчар, движението в участъка е затруднено. Това съобщи за  Радио „Фокус“  Лъчезар Серафимов, дежурен служител в ОДМВР-Видин. Бусът, в който са пътували 7 души, се е движил от село Арчар в посока Видин. Малко след излизане от селото бусът е самокатастрофирал, като вероятната причина е несъобразена с мократа настилка скорост. До момента са прегледани трима от пътувалите в буса. Пострадалите са с различни контузии, все още не е ясно дали има опасност за живота им, като част от тях се извозват с линейки до болнично заведение. Движението в района е затруднено и в посока Видин, и в посока село Арчар. \r\nЙоланда ПЕЛОВА", "date": "2019.05.05", "title": "Видин: 7 души са пострадали при катастрофа на бус в района на село Арчар, движението в участъка е затруднено"}
{"url": "http://www.focus-news.net/news/2019/05/05/2654015/veliko-tarnovo-s-25-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 25 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 279 см, а температурата на водата - 16.4 градуса.  \r\nПо поречието на Дунав облачността ще е променлива. Атмосферното налягане е по-ниско от средното за месеца и продължава да се понижава. Ще духа умерен южен вятър. Остава топло, с максимални температури предимно между 21° и 26°, в Свищов – 26°.", "date": "2019.05.05", "title": "Велико Търново: С 25 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/05/05/2654001/zapochna-sreshtata-mezhdu-prezidenta-rumen-radev-i-papa-frantsisk.html", "text": "Започна срещата между президента Румен Радев и папа Франциск, предаде репортер на  Агенция „Фокус“ . „Ваше светейшество, Благодаря Ви, че приехте поканата ни. България и Ватикана са съюзници в борбата за един по-мирен, по-справедлив и по-човечен свят. Вашето посещение в нашата страна и в Северна Македония е доказателство, че в тази борба големи и малки страни и народи, а такива отдадени на хуманизма и на каузата за един по-мирен и по-добър свят“, заяви българският президент Румен Радев в началото на срещата. \r\nПо време на разговорите държавният глава ще подари на Светия отец ръчно изработена икона на разпятието от орехово дърво. След края ѝ на двамата ще направят изявления на пл. „Атанас Буров“ пред представителите на българските власти, гражданското общество и дипломатическия корпус у нас.  \r\nГлавата на Римокатолическата църква бе посрещнат с държавни почести и официална церемония от президента на Република България Румен Радев. Българският държавен глава и Светият отец отдадоха почит към знамената на България и на Ватикана. Пред сградата на Президентството и строените гвардейци прозвучаха и химнът на България „Мила, Родино“ и Папският химн и марш, обявен за химн на Ватикана през 1949 г.  \r\nденица КИТАНОВА", "date": "2019.05.05", "title": "Започна срещата между президента Румен Радев и папа Франциск"}
{"url": "http://www.focus-news.net/news/2019/05/05/2654018/pazardzhik-vetren-otbelyaza-16-godini-ot-obyavyavaneto-si-za-grad.html", "text": "Ветрен отбеляза 16 години от обявяването си за град, съобщи за  Радио „Фокус“ – Пазарджик  кметът на града Радослав Лютаков. Той обясни, че богатата музикална програма по повод празника включва изпълнения на деца от ЦДГ – Ветрен, ученици от ОУ „Св. Св. „Кирил и Методий” – Ветрен, детски танцов състав към НЧ „Христо Смирненски“ - Ветрен и ФС „Мераклии” – Септември. Освен приветствието на Лютаков към жителите на град Ветрен, приветствия са отправили кметът на община Септември Марин Рачев и председателят на Общинския съвет в Септември Кирил Тодорин. „След това програмата продължи с изпълнения на женски танцов състав „Ветрен“, балетна школа „Ива”, ансамбъл „Мездра”, народния певец Здравко Мандаджиев, а също Искрен Пецов и Рени. И тази година като част от програмата за честването на празника на Ветрен бе проведена томбола, с различни награди“, допълни Лютаков. \r\nВаня НИКОЛОВА", "date": "2019.05.05", "title": "Пазарджик: Ветрен отбеляза 16 години от обявяването си за град"}
{"url": "http://www.focus-news.net/news/2019/05/05/2654016/afp-benyamin-netanyahu-obeshta-masovi-udari-v-otgovor-na-raketniya-obstrel-ot-ivitsata-gaza.html", "text": "Министър-председателят на Израел Бенямин Нетаняху е наредил на военните да продължат с \"масови удари\" в отговор на ракетния обстрел от Ивицата Газа, предава  AFP . \r\n\"Наредих на (военните) тази сутрин да продължат масовите си удари по терористични елементи в Ивицата Газа и наредиха (да) да подсилят войските по границата с танкове, артилерийски и пехотни сили\", каза Нетаняху в началото на заседание на кабинета. \r\nВ нощта срещу неделя от Ивицата Газа срещу територията на Израел бяха изстреляни над 400 ранени. Последва ответна атака, съобщено бе за загинали и ранени. Тереза Герова", "date": "2019.05.05", "title": "AFP: Бенямин Нетаняху обеща \"масови удари\" в отговор на ракетния обстрел от Ивицата Газа"}
{"url": "http://www.focus-news.net/news/2019/05/05/2654005/negovo-sveteyshestvo-papa-frantsisk-pred-ministar-predsedatelya-boyko-borisov-mnogo-sardechno-vi-blagodarya-za-vashata-rabota-za-mira.html", "text": "Благодаря Ви, че ме поканихте. Аз се моля за мир и всички ние се молим за мир, защото войната е нещо много, много грозно и лошо. Това каза Негово Светейшество папа Франциск в началото на срещата си с министър-председателя Бойко Борисов, който го посрещна с церемония на летище „София“, съобщиха от  правителствената информационна служба .  \r\nПапа Франциск е на официално посещение в България от 5 до 7 май. \r\nПо време на срещата Негово Светейшество папа Франциск поздрави българския премиер за активната работата на България по време на ротационното ни председателство на Съвета на ЕС и по-конкретно за ролята на страната ни в процеса на европриобщаването на страните от Западните Балкани. „Изключително символно е, че след три дни в България, ще отиде в Северна Македония - за Договора за добросъседство, за това, че винаги мирът го поставяме на първо място, както и разбирателството“, каза още премиерът Бойко Борисов. Той благодари на Светия Отец за възможността всяка година българска делегация, заедно с представители на Светия синод, да посещават Ватикана. „Светите братя Кирил и Методий ги почитаме много, защото с писмеността са направили много за мира и за образоването на много народи в региона, затова единият подарък беше икона на двамата братя“, поясни още министър-председателят. \r\n„Благодаря Ви много за Вашето гостоприемство. Също много сърдечно Ви благодаря за Вашата работа за мира“, подчерта Светия Отец пред българския премиер в края на срещата им.", "date": "2019.05.05", "title": "Негово Светейшество Папа Франциск пред министър-председателя Бойко Борисов: Много сърдечно Ви благодаря за Вашата работа за мира"}
{"url": "http://www.focus-news.net/news/2019/05/05/2654021/blagoevgrad-s-demonstratsii-na-traditsii-bit-i-kultura-zapochna-vtoriyat-den-na-zanayat-fest-na-ploshtad-makedoniya.html", "text": "С демонстрации на традиции, бит и култура започна вторият ден на „Занаят фест“ на площад „Македония“ в Благоевград, предаде репортер на  Радио „Фокус“ – Пирин . В рамките на три дни фестивалът разкрива тайнствата на старите занаяти. Днес е вторият ден на инициативата, в който жители и гости на Благоевград ще могат да се запознаят в детайли различните занаяти. На 6 май те също ще могат да станат част от културното събитие. Успоредно с фестивала се представят и балкански игри като инициативата има за цел да провокира интереса на деца и хора от различни възрасти към българските занаяти, традиции и култура, както и тяхното съхраняване. Освен това жители и гости на Благоевград ще имат възможност да се запознаят в детайли с различните занаяти като грънчарство и звънчарство. Любителите на музиката могат да слушат стари градски песни. По време на фестивала в Благоевград гостува и „Пътуващо читалище“ - 50-местен автобус, преобразен в място, което разкрива моменти от минало и история на нашите предци. „Пътуващо читалище“ представлява огромен интерес, както за децата, така и за техните родители, като са организирани различни интерактивни игри свързани с историята на България. \r\nДенис НИКИФОРОВ", "date": "2019.05.05", "title": "Благоевград: С демонстрации на традиции, бит и култура започна вторият ден на „Занаят фест“ на площад „Македония“"}
{"url": "http://www.focus-news.net/news/2019/05/05/2654009/prezidentat-rumen-radev-prizivat-na-papa-frantsisk-e-za-mir-a-balgarskiyat-narod-znae-tsenata-na-mira-zashtoto-istoriyata-mu-e-nasitena-s-voyni-i-stradaniya.html", "text": "Призивът на папа Франциск е за мир, а българският народ знае цената на мира, защото историята му е наситена с войни и страдания. Това каза в изявление президентът Румен Радев след среща с папа Франциск, предаде репортер на  Агенция „Фокус“ . \r\n„Най-сърдечно приветствам папа Франциск по случай неговото официално посещение в България. Ваше Светейшество, днес с най-топли чувства ви посреща един открит и добросърдечен народ - народът на една от най-старите християнски държави, приела Христовата вяра преди 12 века“, заяви Радев. Той посочи, че българският народ е народ, преодолял всички изпитния и превратности, благодарение на своите морал и духовни добродетели, на църквата и кирилицата, на вярата и знанието.  \r\n„Мотото на апостолическото пътуване на папа Франциск е „Мир на земята“ – този призив ще отекне в целия свят и то от българската столица, която носи името на Божията премъдрост - София. Нашата история е наситена с войни и страдания и затова знаем цената на мира. И знаем че този мир е траен само когато тържествува толерантността между различните религии“, заяви държавният глава и подчерта, че българското общество не търпи расизъм и ксенофобия. „Само на метри оттук съжителстват в мир от векове православен храм, джамия, католическа църква и синагога. Във Вашето великденско послание Вие призовахте да изградим мостове а не стени. Това е мисията на нашето време, защото стени се издигат лесно, а мостове се градят трудно. И ако в многовековните отношенията между България и Ватикана доминират добрата воля и взаимното уважение, заслугата е на майсторите на мостове“, поясни Радев. \r\n„В базиликата „Санта Мария Маджоре” през ІХ век папа Адриан ІІ освещава българските писмена. В базиликата „Сан Клементе” почива св. Константин Кирил Философ. Това са свети места за всеки българин. Вече 44 г. епископът на Рим приема българска делегация на 24 май в знак на почит към Светите равноапостоли Кирил и Методий - съпокровители на Европа и първоучители на славянския свят. Българската азбука е вградена в основите на европейската и световна цивилизация и е стожер на нашата идентичност“, посочи Радев. \r\nДеница КИТАНОВА", "date": "2019.05.05", "title": "Президентът Румен Радев: Призивът на папа Франциск е за мир, а българският народ знае цената на мира, защото историята му е наситена с войни и страдания"}
{"url": "http://www.focus-news.net/news/2019/05/05/2654023/mvr-edin-chovek-e-zaginal-a-16-sa-raneni-v-katastrofi-v-stranata-prez-izminaloto-denonoshtie.html", "text": "Един човек е загинал, а други 16 са ранени в 12 тежки катастрофи в страната през изминалото денонощие. Това съобщиха от пресцентъра на  МВР . В София са станали 17 леки и 3 тежки пътнотранспортни произшествия, при които един е загинал, а двама са ранени. От началото на годината в страната са станали 1799 катастрофи, при които има 148 загинали и 2274 ранени.", "date": "2019.05.05", "title": "МВР: Един човек е загинал, а 16 са ранени в катастрофи в страната през изминалото денонощие"}
{"url": "http://www.focus-news.net/news/2019/05/05/2654014/papa-frantsisk-balgariya-e-zemya-s-drevni-hristiyanski-koreni-kadeto-mnogoobrazieto-e-bogatstvo-a-ne-prichina-za-konflikt.html", "text": "Радвам се, че се намирам в България - място за срещи на множество култури и цивилизации, мост между Източна и Южна Европа, отворена врата към Близкия Изток. Това е земя с древни християнски корени, които подхранват призванието, благоприятстващо срещата, както в региона, така и в международната общност. Тук на многообразието, уважавайки специфичните особености, се гледа като на възможност и богатство, а не като причина за конфликт. Това каза папа Франциск в изявлението си след като официално бе посрещнат пред Президентството, предаде репортер на  Агенция „Фокус“ . „Сърдечно поздравявам властите на Републиката и им благодаря за поканата, отправена към мен, да посетя България“, посочи той и благодари и на президента Румен Радев за любезните слова и за приветствието на историческия площад, който носи името на държавника Атанас Буров, понесъл жестокостта на един режим, който не можеше да приеме свободата на мисълта. „Отправям с уважение моя поздрав към Негово Светейшество Патриарх Неофит, с когото ще се срещна след малко, както и към митрополитите и епископите от Светия Синод и към всички верни на Българската Православна Църква“, обяви папата и изпрати сърдечен поздрав на Епископите, свещениците, монасите и монахините и на всички членове на Католическата Църква. „Идвам, за да ги утвърдя във вярата и да ги насърча в ежедневния им път на живота и християнското свидетелство“, заяви папа Франциск. В изявлението си папата изпрати сърдечните си поздрави и на християните от другите църковни общности, на членовете на еврейската общност и на вярващите мюсюлмани. „Потвърждавам с вас „дълбокото убеждение, че истинските учения на религиите ни призовават да останем вкоренени в ценностите на мира; да поддържаме ценностите на взаимното опознание, човешкото братство и общото съжителство” („Документ за човешкото братство”, Абу Даби, 4 февруари 2019 г.)“, обяви папата. „Да се възползваме се от гостоприемството, което ни оказва българският народ, така че всяка религия, призована да насърчава хармония и съгласие, да подпомогне растежа на една култура и среда, проникнати от пълното уважение към човешката личност и нейното достойнство, установявайки жизнени връзки между различните цивилизации, разбирания и традиции, и отхвърляйки насилието и принудата“, призова Светият отец и поясни, че по този начин ще победим онези, които с всички средства се опитват да я манипулират и експлоатират. \r\nДеница КИТАНОВА", "date": "2019.05.05", "title": "Папа Франциск: България е земя с древни християнски корени, където многообразието е богатство, а не причина за конфликт"}
{"url": "http://www.focus-news.net/news/2019/05/05/2654012/prezidentat-rumen-radev-poseshtenieto-na-papa-frantsisk-pokazva-doverieto-mu-v-balgariya-za-izgrazhdaneto-na-edin-po-miren-po-spravedliv-i-po-chovechen-svyat.html", "text": "Посещението на папа Франциск показва доверието му в България за изграждането на един по-мирен, по-справедлив и по-човечен свят. Това каза в изявление президентът Румен Радев след среща с папа Франциск, предаде репортер на  Агенция „Фокус“ . \r\n„Дълбоко в нашата родова памет са съхранени спомените за Унията на цар Калоян с Римската църква, за битката при Варна от 1444 г., за застъпничеството на Римската курия за българите след жестокото потушаване на Априлското въстание през 1876 г., за медицинската помощ при последвалата Руско-турската освободителна война“, заяви президентът Румен Радев и посочи, че е светъл споменът от времето, когато Анджело Ронкали - папа Йоан ХХІІІ, наричан от някои „Българския папа“, пребивава десетилетие като Апостолически визитатор и делегат в София.   \r\n„Днес, когато в Европа се завръщат омразата и ксенофобията, ние си спомняме великата мисия на светите братя Кирил и Методий - да отстоят правото на всеки народ да слави Бога на своя език. Дълбокият смисъл на техния урок е, че езиковите и културни различия не са пречка народите да живеят в мир и да изповядват общи ценности“, коментира държавният глава. „Ваше Светейшество, посещението Ви в Република България е едно от най-значимите събития в новата история на нашите отношения. Защото споделяме общи грижи и общи тревоги - грижата за опазването на мира и тревогите за съдбата на милиони човешки същества, хвърлени на произвола и обречени на преследване, унижение, бедност, робство, сегрегация и терор“, коментира Румен Радев. \r\n„Искреността и емоционалният заряд в нашите отношения ми дават увереност, че нашата обща загриженост е основата, върху която хуманно мислещите хора могат заедно да постигнат своите общи, благородни стремежи за доброто на всички. Вашето посещение е свидетелство за обичта Ви към българския народ и доверието Ви в България за изграждането на един по-мирен, по-справедлив и по-човечен свят“, посочи президентът. \r\nДеница КИТАНОВА", "date": "2019.05.05", "title": "Президентът Румен Радев: Посещението на папа Франциск показва доверието му в България за изграждането на един по-мирен, по-справедлив и по-човечен свят"}
{"url": "http://www.focus-news.net/news/2019/05/05/2654025/yens-stoltenberg-za-anadolu-agency-resheniyata-za-voennoto-oborudvane-se-vzimat-ot-otdelnite-strani-ima-obache-i-no.html", "text": "В интервю за турската държавна агенция  Anadolu Agency , дадено в навечерието на посещението му в Истанбул, генералният секретар на НАТО Йенс Столтенберг подчерта, че всяка държава-членка взима сама решенията за закупуване на военно оборудване, но същевременно подчерта, че има и едно \"но\" - това за оперативната съвместимост. \r\nКоментирайки спора между Анкара и Вашингтон, норвежецът заяви: \"Това е труден въпрос и е важно да има постоянен диалог между Турция и САЩ. Приветствам и насърчавам дискусиите за евентуалното придобиване от Турция на ракетната система \"Пейтриът\" от САЩ; също приветствам факта, че Турция, Франция и Италия продължават усилията си за развитие на ПВО/ПРО с голям обсег. Това е важно за НАТО, защото са ангажирани ключовите съюзници и защото ние насърчаваме съюзниците да купуват оборудване, което е в състояние да оперира съвместно с наличните системи\".  \r\nЗа сделката между Анкара и Москва за доставка на руските С-400 Столтенберг подчерта: \"Решенията за снабдяването с военно оборудване са на отделните страни. Но, както вече казах, оперативната съвместимост е от основно значение за НАТО с оглед провеждането на нашите операции и мисии\". \r\nСтолтенберг припомни, че \"от 2013 г. съюзниците на НАТО засилиха въздушната отбрана на Турция. Испания и Италия разположиха ракетни батерии близо до южната граница на Турция. Техните \"Пейтриът\" и  SAMP-T системи подпомагат защитата на Турция срещу заплахата от ракети отвъд границата със Сирия. Мисията е важна и съюзниците в НАТО са ангажирани с нея\". Тереза Герова", "date": "2019.05.05", "title": "Йенс Столтенберг за Anadolu Agency: Решенията за военното оборудване се взимат от отделните страни, има обаче и \"но\""}
{"url": "http://www.focus-news.net/news/2019/05/05/2654026/evropeyski-izbori-2019-emil-radev-s-novi-pravila-za-dokumentite-spestyavame-na-evropeytsite-40-mln-evro-godishno.html", "text": "Бях докладчик по досието, с което Европейският парламент сложи край на апостилите и нуждата от легализация на официални документи в ЕС. С новите правила спестяваме на европейците 40 млн. евро годишно. Освен че няма да се налага да плащат около 100 евро на документ, хората, които работят, учат или живеят в друга държава-членка, вече няма да тичат по различни институции заради акт за раждане, удостоверение за семейно положение или постоянен адрес например. Това заяви кандидатът за евродепутат от листата на ГЕРБ и СДС Емил Радев при срещата си с жители на село Вълнари, община Никола Козлево, съобщиха от пресцентъра на  ПП ГЕРБ . Той увери, че ще се бори при преразглеждането на нормативния акт след 2 години да се въведе и автоматично признаване на дипломите и удостоверенията за квалификация, както и на документи като решения на ТЕЛК и актуално състояние на фирмите. \r\n„Ще продължа да се боря и срещу двойните стандарти при храните, защото постигнахме много, създадохме механизъм за санкциониране на нарушителите, но трябва да гарантираме общоевропейски контролен орган, който да следи, че и в Източна Европа ще се предлагат храни и напитки със същото високо качество и на ниски цени, както в Западна Европа”, изтъкна Радев. \r\nТой припомни, че от 10 години се бори в България да няма „вечни длъжници”. „Според статистиката срещу 600 000 български граждани има заведени изпълнителни дела. Важно е да има механизъм за разсрочване и опрощаване на задълженията, така че да гарантираме втори шанс на хората, които са изпаднали в затруднение и дължат пари на банки, към електроразпределетелно дружество, топлофикация,  частно лице кредитор или към фирма. За съжаление, в България даже след смъртта ни нашите деца продължават да дължат”, изтъкна Емил Радев. Той припомни, че след като многократно е внасял промени в българското законодателство, е успял да прокара в европейска директива текст, в който изрочно се казва, че държавите-членки трябва да въведат възможностите за освобождаване от дългове в най-кратки срокове. \r\nАкцент в разговорите в с. Вълнари бе и темата за сигурността. „През 2015 г. в ЕС влязоха над 1 млн. бежанци и нелегални имигранти, но след предприетите мерки за сигурност през първото тримесечие на тази година в Съюза са влезли 8883 души. С подкрепата на европейските ни партньори българската граница е най-добре охраняваната в целия ЕС, затова отчитаме и почти нулев натиск по границата ни с Турция”, подчерта Емил Радев и разясни ролята на Европейската гранична и брегова охрана за ефективния контрол. \r\n„В следващия Европарламент е важно да защитим предвиждания за България бюджет от 18 млрд. лв. за новия програмен период. Това означава повече средства за обновяване на пътища и площади, за осъществяване на програми за заетост и обучение на младите хора, за подкрепа на бизнеса, така че да стане по-конкурентоспособен и да се повишават доходите”, категоричен бе кандидатът за евродепутат. \r\nОбластният координатор на ГЕРБ и кмет на Шумен Любомир Христов благодари на Емил Радев, че в качеството си на евродепутат през последните 5 години винаги е бил съпричастен на случващото се в областта. „С негова подкрепа ученици и граждани на Шумен получиха възможност да се запознаят отблизо с работата на европейските институции”, отбеляза още Любомир Христов. \r\nКметът на община Никола Козлево Ешреф Реджеб на свой ред призова хората както живеят, работят и празнуват заедно, независимо от религията си, така заедно да защитят и европейския курс на България. „Номер 12 в бюлетината и подкрепа за хора като г-н Емил Радев ще гарантира повече европейски перспективи за страната ни и за развитието на населените места”, заключи той. \r\nПо-рано вчера заедно с Любомир Христов Емил Радев присъства на националното първенство по карате „Шинкиокушин” в Шумен. Двамата бяха сред гостите на спортното събитие по покана на сенсей Даниел Димитров от СКК „Киокушин”, който е организатор и домакин на състезанието. \r\n„Арена Шумен е прекрасен пример за резултатите от активната работа, с която се отъждествява управлението на ГЕРБ”, категоричен бе Радев.  \r\nСенсей Даниел Димитров информира, че първенството се провежда за първи път в Арена Шумен, а отзивите от клубовете, които представляват над 30 града в страната, са отлични.", "date": "2019.05.05", "title": "Европейски избори 2019: Емил Радев: С нови правила за документите спестяваме на европейците 40 млн. евро годишно"}
{"url": "http://www.focus-news.net/news/2019/05/05/2654017/papa-frantsisk-bog-da-blagoslovi-balgariya-da-ya-zapazi-mirna-i-gostopriemna-i-da-ya-napravi-prosperirashta-i-shtastliva.html", "text": "Бог да благослови България, да я запази мирна и гостоприемна, и да я направи просперираща и щастлива. Това каза папа Франциск в изявлението си след като официално бе посрещнат пред Президентството, предаде репортер на  Агенция „Фокус“ . „Познавам ангажимента, с който управниците на тази държава от години се стремят да създадат условия, така че особено младите да не са принудени да емигрират. Бих искал да ви насърча да продължите по този път, да положите всички усилия за насърчаване на благоприятни условия, така че младите хора да могат да вложат техните свежи сили и да планират своето лично и семейно бъдеще, намирайки в Родината условията, които позволяват един достоен живот“, се обърна папата към президента и българските държавници. „И на вас, които познавате драмата на емиграцията, бих си позволил да ви предложа да не затваряте очите, сърцето и ръката си - както е и във вашата традиция - към тези, които чукат на вашите порти“, призова той. „Моето днешно посещение възнамерява идейно да се свърже с това, направено от Св. Йоан Павел II през май 2002 г., и се случва в благодарното възпоменание за присъствието в София за около едно десетилетие на тогавашния апостолически делегат монс. Анджело Джузепе Ронкали. Той винаги носеше в сърцето си чувство на благодарност и дълбоко уважение към вашия народ и то до такава степен, че е казал, че където и да би отишъл, къщата му винаги ще бъде отворена за вас, без нуждата да казвате дали сте католици или православни, но само: брат от България (Вж. Проповед, 25 декември 1934 г.). Св. Йоан XXIII работеше неуморно, за да насърчава братското сътрудничество между всички християни и с Втория ватикански събор, който той свика и ръководи в първата му фаза, даде голям импулс и тласък за развитието на икуменическите отношения“, посочи Светият отец. „Вследствие на тези събития на Провидението, започвайки от 1968 г., т.е. от вече над 50 г., една официална българска делегация, съставена от най-висшите граждански и църковни власти, всяка година посещава Ватикана по повод празника на Св. св. Кирил и Методий. Те са евангелизирали славянските народи и са в основата на развитието на техния език и култура, и преди всичко на изобилни и трайни плодове на християнско и свято свидетелство“, каза още папата. \r\nДеница КИТАНОВА", "date": "2019.05.05", "title": "Папа Франциск: Бог да благослови България, да я запази мирна и гостоприемна, и да я направи просперираща и щастлива"}
{"url": "http://www.focus-news.net/news/2019/05/05/2654019/papa-frantsisk-neka-balgarskata-zemya-integrirana-v-es-i-sas-solidni-vrazki-s-rusiya-i-turtsiya-da-mozhe-da-predlozhi-na-detsata-si-badeshte.html", "text": "Нека тази земя, обградена от великата река Дунав и от бреговете на Черно море, станала плодородна от скромния труд на много поколения и отворена за културен и търговски обмен, интегрирана в Европейския съюз и със солидни връзки с Русия и Турция, да може да предложи на децата си бъдеще на надеждата. Това каза папа Франциск в изявлението си след като официално бе посрещнат пред Президентството, предаде репортер на  Агенция „Фокус“ . „Вашата държава винаги се е отличавала като мост между Изтока и Запада, способна да благоприятства срещата между различни култури, етнически групи, цивилизации и религии, които тук от векове живеят мирно заедно. Развитието, също икономическото и гражданското, на България задължително преминава през признаването и оценяването на тази специфична характеристика“, посочи Светият отец. „Да бъдат благословени Св. св. Кирил и Методий, съпатрони на Европа, които със своите молитви, находчивост и обща апостолическа дейност са станали примери за нас, и остават, след повече от хилядолетие, вдъхновители на плодотворен диалог, хармония и на братска среща между Църквите, държавите и народите“, заяви папата и призова техният блестящ пример да породи много последователи дори и в наши дни, и да се появят нови пътища на мир и хармония. „Сега, в този исторически момент, тридесет години след края на тоталитарния режим, който ограничаваше свободата и инициативите ѝ, България е изправена пред последствията от емиграцията през последните десетилетия на повече от два милиона нейни съграждани, търсещи нови възможности за работа“, обърна внимание папа Франциск. „В същото време България - подобно на много други страни от Стария континент - трябва да се справи с това, което може да се разглежда като нова зима: демографската, която е паднала като ледена завеса в голяма част от Европа, като последствие от намаляването на доверието в бъдещето. Следователно, спадът в раждаемостта, съчетан с интензивния миграционен поток, доведе до обезлюдяване и изоставяне на много села и градове. Освен това, България се сблъсква и с явлението на онези, които се опитват да влязат в нейните граници, за да избягат от войни и конфликти или от бедност, и се опитват да достигнат във всеки случай до най-богатите райони на европейския континент, за да намерят нови възможности за съществуване или просто едно безопасно убежище\", каза още папата.  \r\nДеница КИТАНОВА", "date": "2019.05.05", "title": "Папа Франциск: Нека българската земя, интегрирана в ЕС и със солидни връзки с Русия и Турция, да може да предложи на децата си бъдеще"}
{"url": "http://www.focus-news.net/news/2019/05/05/2654020/papa-frantsisk-pristigna-v-sinodalnata-palata-na-svetiya-sinod-na-bpts.html", "text": "Папа Франциск пристигна в Синодалната палата на Светия синод на БПЦ, предаде репортер на  Агенция „Фокус“ . Той бе посрещнат на входа от Западно и средноевропейския митрополит Антоний. Двамата се целунаха по бузите и след това митрополит Антоний съпроводи главата на Римокатолическата църква до залата, където ще го очаква патриарх Неофит. Пред сградата на светия Синод са се събрали множество вярващи, които посрещнаха папата с  възгласите „Папа Франциск“, „Папа Франческо“ и „Да живее папата“. \r\nДеница КИТАНОВА", "date": "2019.05.05", "title": "Папа Франциск пристигна в Синодалната палата на Светия синод на БПЦ"}
{"url": "http://www.focus-news.net/news/2019/05/05/2654031/sofiya-troleybusite-po-liniya-9-se-otklonyavat-po-bul-vasil-levski.html", "text": "Тролейбусите по линия 9 се отклоняват по бул. „Васил Левски“. Това съобщиха от пресцентъра на  Столична община . Промяната на маршрута е във връзка със сигурността в столицата.", "date": "2019.05.05", "title": "София: Тролейбусите по линия 9 се отклоняват по бул. „Васил Левски“"}
{"url": "http://www.focus-news.net/news/2019/05/05/2654029/evropeyski-izbori-2019-denitsa-zlateva-bsp-tryabva-da-ima-mnogo-striktno-prilagane-na-evropeyskite-reglamenti-za-izpolzvane-na-evropeyskite-sredstva.html", "text": "Трябва да има много стриктно прилагане на европейските регламенти за използване на европейските средства. Това каза кандидатът за евродепутат от „БСП за България“ Деница Златева  по време на откриването на информационен център на партията в града, предаде репортер на  Радио „Фокус“ – Бургас . По думите ѝ европейските проекти трябва да отговарят на много ясни критерии и изпълнението им да бъде прецизно оценявано. „Не на последно място, много е важна ролята на контролните органи. Ако си спомняте, през 2014-а година имаше скандал с евентуални покупки на джипове и яхти, който тогава възпряхме. Много е важно контролните роли да си влязат във функцията. Следите в момента дебата, че искат да обвържат фондовете с върховенството на закона в страните членки на Европейския съюз. Ако ние продължаваме да сме пример за корупционни практики при използването на европейските средства, да не се окаже, че комисията един ден ще реши да спре европейското финансиране за период от време“, отбеляза Златева.  \r\nТя добави, че друг проблем за страната представлява разглеждането на европейските средства като основно финансиране, а не прилагането им като допълващо такова. „Най-важното е да променим възприемането на тези средства като извор на корупция. Има много добри примери за използване и реализиране на европейски проекти, а има и такива, където ясно си личи, че просто сме инвестирали 5 млн за спортна сграда. Най-важно е държавните институции, контролните органи и прокуратурата да си свършат работата и най-накрая да имаме наказани. Основният въпрос, който повдигат гражданите по време на срещите, е кога най-после ще има наказани за тази корупция с европейски и национални средства. Надяваме се, че и разследващите органи са прозрели, че трябва да има и конкретни резултати, а не само да си разменяме кореспонденция за тях“, посочи още Деница Златева. \r\nМария ПОПЧЕВА", "date": "2019.05.05", "title": "Европейски избори 2019: Деница Златева, БСП: Трябва да има много стриктно прилагане на европейските регламенти за използване на европейските средства"}
{"url": "http://www.focus-news.net/news/2019/05/05/2654034/plovdiv-vremenno-dvizhenieto-po-pat-86-plovdiv-asenovgrad-pri-km-18-se-osashtestvyava-dvuposochno-v-edna-lenta-poradi-ptp.html", "text": "Временно движението по път II-86 Пловдив - Асеновград при км 18 се осъществява двупосочно в една лента поради ПТП. Това съобщиха от пресцентъра на  Агенция \"Пътна инфраструктура\" . Шофьорите са карат с повишено внимание и съобразена скорост, спазвайки указанията на екипи на “Пътна полиция”.", "date": "2019.05.05", "title": "Пловдив: Временно движението по път II-86 Пловдив - Асеновград при км 18 се осъществява двупосочно в една лента поради ПТП"}
{"url": "http://www.focus-news.net/news/2019/05/05/2654022/zapochna-sreshtata-mezhdu-papa-frantsisk-balgarskiya-patriarh-neofit-i-chlenove-na-svetiya-sinod-na-balgarskata-pravoslavna-tsarkva.html", "text": "Започне срещата между папа Франциск, българския патриарх Неофит и членове на Светия Синод на Българската православна църква, предаде репортер на  Агенция „Фокус“ . Разговорите се провеждат в Синодалната палата. Папа Франциск бе посрещнат на входа от Западно и средноевропейския митрополит Антоний, който го съпроводи до залата, където го очакваше патриарх Неофит. По време на срещата Негово Светейшество  Българският патриарх Неофит и папа Франциск ще произнесат официални слова и ще си разменят подаръци. Дарът на Св. Синод е картина на храм-паметника „Св. Александър Невски”.  \r\nОт Българската православна църка съобщиха, че ще приемат папата в сградата на Синода и ще му разрешат посещение в храм-паметника „Александър Невски”, но официално няма да му осигурят преводач за програмата извън Синода и храм-паметника, тъй като каноните не допускат това заради православните правила. Патриаршеският хор също няма да участва в програмата на папа Франциск. Няма да бъде отслужено и общо богослужебно или молитвено последование. \r\nЦветилена СИМЕОНОВА", "date": "2019.05.05", "title": "Започна срещата между папа Франциск, българския патриарх Неофит и членове на Светия Синод на Българската православна църква"}
{"url": "http://www.focus-news.net/news/2019/05/05/2654036/blagoevgrad-bez-problemi-se-osashtestvyava-preminavaneto-prez-granichen-punkt-kulata-promahon.html", "text": "Без проблеми се осъществява преминаването през контролно-пропусквателния пункт „Кулата-Промахон“ на границата с Гърция. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница трафикът не е натоварен. \r\nДенис НИКИФОРОВ", "date": "2019.05.05", "title": "Благоевград: Без проблеми се осъществява преминаването през граничен пункт „Кулата-Промахон“"}
{"url": "http://www.focus-news.net/news/2019/05/05/2654035/plovdiv-mazh-i-zhena-sa-zaginali-na-myasto-sled-tezhka-katastrofa-na-patya-za-asenovgrad.html", "text": "Мъж и жена са загинали на място след тежка катастрофа на пътя Пловдив - Асеновград. Това съобщи за  Радио \"Фокус\"- Пловдив  говорителят на ОДМВР- Пловдив. Още трима са закарани в болница за прегледи. Сигналът за инцидента е получен около 11.30 часа. По първоначални данни в участъка от кръговото движение до КЦМ към Асеновград е настъпил челен удар между джип и лек автомобил. Загиналите са пътували в автомобила, а ранените - в джипа. Предстои да бъде установена самоличността на жертвите и ранените. На място са полицейски служители, които подпомагат трафика. Местопроизшествието е запазено, извършва се оглед. Причините се изясняват.  \r\nЦветана ТОНЧЕВА", "date": "2019.05.05", "title": "Пловдив: Мъж и жена са загинали на място след тежка катастрофа на пътя за Асеновград"}
{"url": "http://www.focus-news.net/news/2019/05/05/2654032/evropeyski-izbori-2019-denitsa-zlateva-bsp-borbata-s-koruptsiyata-tryabva-da-bade-natsionalen-prioritet.html", "text": "Борбата с корупцията трябва да бъде национален приоритет. Това каза кандидатът за евродепутат от „БСП за България“ Деница Златева по време на откриването на информационен център на партията в града, предаде репортер на  Радио „Фокус“ – Бургас . По думите ѝ това е проблем, който не трябва да се свързва само с предизборната обстановка. „От много години се говори за корупция на всички нива. Искрено се надявам, че вече ще има конкретни резултати. Знаете, че имахме различно виждане за ролята и мястото на Комисията за противодействие на корупцията и за отнемане на незаконно придобитото имущество в целия този процес – искахме по друг начин да бъде структурирана комисията. Надявам се, че оттам ще проверят всички сигнали по отношение на ръководството на този орган и, ако е необходимо, да се предприемат кадрови мерки. Не само за да уредим следващия на тази позиция, а да имаме ефективна комисия, независимо кой е управляващ. Мога да Ви споделя впечатленията си от последните четири седмици – има огромен гняв сред обикновените български граждани. Ние, политиците, сме им длъжници, както и разследващите органи. Надявам се да не е просто поредният предизборен балон“, отбеляза Деница Златева. \r\nМария ПОПЧЕВА", "date": "2019.05.05", "title": "Европейски избори 2019: Деница Златева, БСП: Борбата с корупцията трябва да бъде национален приоритет"}
{"url": "http://www.focus-news.net/news/2019/05/05/2654030/nikolay-todorov-organizator-savetvam-horata-da-sledyat-sayta-na-noshtta-na-muzeite-i-galeriite-vav-varna-za-da-se-informirat-za-palnata-programa.html", "text": "Съветвам хората да следят сайта на Нощта на музеите и галериите във Варна, за да се информират за пълната програма. Това каза в интервю за  Радио „Фокус“ – Варна  Николай Тодоров, организатор на събитието във Варна. „Програмата може да бъде намерена на сайта ни -  . Тя ще бъде достъпна през цялото време за всички желаещи да се включат във фестивала. Моята препоръка е нека да следят внимателно работното време на всички участници в събитието, тъй като работното време е различно. Всеки музей, всяка галерия сама определя това работно време. Така, че за да не стават недоразумения и за да може да си планира най-добре времето, нека всеки да се запознае предварително с програмата“, посъветва Николай Тодоров.  \r\nТой допълни, че организаторите подготвят и карта, в която ще предложат различни маршрути на желаещите да се включат във фестивала. Вече познатия от предишни години червен фестивален автобус ще превозва всички желаещи да обиколят включените обекти и ще свързва Парк-музея с центъра на Варна, обясни Николай Тодоров. „Това е двуетажен, червен автобус, който от 18.00 часа на 18 май, на кръгъл час ще тръгва от Парк-музея „Владислав Варненчик“, а на половин час ще бъде на Военноморския музей. Тоест по маршрут около двата булеварда „Владислав“ и „Сливница“ ще качва всички желаещи, които искат да се придвижат до музей в центъра на града, след това до Парк-музей, който е най-отдалечения в случая и след това отново да се върнат в центъра, за да продължат обиколката си“, каза още организаторът. Автобусът ще се движи от спирките на градския транспорт в града, във времето от 18.00 часа до 23.00 часа на 18 май. \r\nБояна АТАНАСОВА", "date": "2019.05.05", "title": "Николай Тодоров, организатор: Съветвам хората да следят сайта на Нощта на музеите и галериите във Варна, за да се информират за пълната програма"}
{"url": "http://www.focus-news.net/news/2019/05/05/2654027/predsedatelyat-na-narodnoto-sabranie-tsveta-karayancheva-shte-prisastva-na-nedelnata-molitva-tsaritsa-nebesna.html", "text": "Председателят на Народното събрание Цвета Караянчева ще присъства в 13.00 часа на неделната молитва \"Царица небесна\", която Негово светейшество папа Франциск ще произнесе на площад \"Свети Александър Невски\". Това съобщиха от пресцентъра на  Народното събрание . \r\nПредседателят на парламента и народни представители присъстваха днес на церемонията по официалното посрещане на папа Франциск и на срещата на Негово светейшество папа Франциск с представители на държавните институции, гражданското общество и дипломатическия корпус.", "date": "2019.05.05", "title": "Председателят на Народното събрание Цвета Караянчева ще присъства на неделната молитва \"Царица небесна\""}
{"url": "http://www.focus-news.net/news/2019/05/05/2654041/evropeyski-izbori-2019-ministerstvoto-na-otbranata-e-signaliziralo-tsik-za-nepravomerno-izpolzvane-na-znaka-za-natsionalna-prinadlezhnost-na-samoletite-i-vertoletite-ot-vvs.html", "text": "Очаква се днес, 5 май, Централната избирателна комисия (ЦИК) да вземе решение по повод официален сигнал, изпратен от Министерството на отбраната за неправомерно използване от политическа партия на знак за национална принадлежност на Военновъздушните сили (ВВС). Това съобщиха от пресцентъра на  министерството . Министерството на отбраната е изпратило вчера, 4 май, официален сигнал до Централната избирателна комисия за неправомерно използване от политическа партия „Воля-българските родолюбци“ на знака за национална принадлежност на самолетите и вертолетите от българските Военновъздушните сили. Политическа партия „Воля-българските родолюбци“ е регистрирана за участие в изборите за членове на Европейския парламент на Република България на 26 май 2019 г.  \r\nЗнакът представлява три концентрични кръга в цветовете на българското национално знаме и е вписан в регистъра на военните въздухоплавателни средства на Република България. Той се поставя върху тялото, опашката и крилата на въздухоплавателните машини, с цел разпознаването им от въздуха и от земята. \r\nИзползването на този национален знак за политически цели е грубо нарушение на  Изборния кодекс, Закона за отбраната и Въоръжените сили, както и на Наредба № 20 от 14.06.2010 г., която определя реда за регистрация на въздухоплавателните средства на Република България. \r\nВ сигнала се настоява за премахването на този национален знак от всички агитационни материали на политическата партия, с цел недопускане на политически внушения, които уронват авторитета на военнослужещите и на Българската армия.", "date": "2019.05.05", "title": "Европейски избори 2019: Министерството на отбраната е сигнализирало ЦИК за неправомерно използване на знака за национална принадлежност на самолетите и вертолетите от ВВС"}
{"url": "http://www.focus-news.net/news/2019/05/05/2654039/iliana-benovska-boyko-borisov-i-rumen-radev-quo-vadis-koy-pat-posochi-papa-frantsisk-na-balgariya.html", "text": "Бойко Борисов и Румен Радев, Quo vadis, кой път посочи Папа Франциск на България? Това е въпросът на Илиана Беновска в днешното издание на предаването „Беновска пита“ по Канал 3 и Радио К2, съобщиха от  екипа на предаването . \r\n„Quo vadis, Domine?“  (Къде отиваш, господи?) попитал Свети Петър, апостол - ученик на Иисус. Христос отговаря, че се връща в Рим, за да бъде разпънат отново на кръста.  Действието се развива в античен Рим, около 64 г., по времето на разгулния и жесток император Нерон. Това е изключителната история за рухването на една от най-великите империи, Римската, за разврата и падението на ценностите, но и за спасението  - в лицето на новата християнска вяра.  \r\nДнес Папа Франциск е в София. Ще посети и съседката ни Северна Македония. Защо точно Македония, а не друга от съседките ни, например, Сърбия, Румъния, Гърция?! Даде  ли подкрепа Папата на мисията на Бойко Борисов за обединение на Балканите в обща ценностна система, мир  и просперитет? Или Папата натовари президента Румен Радев с мисия България да е благосклонна към бежанците, като произнесе публично: „И на вас, които познавате драмата на емиграцията, бих си позволил да ви предложа да не затваряте очите, сърцето и ръката си - както е и във вашата традиция - към тези, които чукат на вашите порти“?  \r\nПапа Франциск проповядва „Мир на Земята“. Но, веднага трябва да си отговорим защо Папа Франциск дебело подчерта, че България е кръстопът между Турция и Русия като заяви : “Радвам се, че се намирам в България - място за срещи на множество култури и цивилизации, мост между Източна и Южна Европа, отворена врата към Близкия Изток“?  \r\nКаква е майската мисия , точно преди изборите за ЕП, на 266-тия Папа Франциск или Хорхе Марио Берголио, както е гражданското име на този аржентинец, най-големият от 5-те деца на италиански емигрант-железничар, учил химия и философия, танцуващ народния танц милонга, живеещ скромно, „за“ семейството, брака, „за“ децата да имат баби и дядовци и „против“ гей браковете  и сексуалното насилие, измъкващ се от охраната да се разхожда сред хората като обикновен човек, целуващ и деца, но и крака на затворници, работил като охранител на нощен бар , за да се издържа докато следва, първият папа йезуит, зодия Стрелец, избран за папа на дата с две фатални 13-ици - 13 март 2013 година , вторият папа от новото време (след Йоан Павел I), приел неизползвано дотогава име - името Франциск , в чест на Свети Франциск Асизиски - най-социалният светец. \r\nИ още един въпрос: Показа ли днес, в България, папа Франциск, когото баба му хранила с българско кисело мляко ,че верую му е молитката на Свети Франциск Асизиски? \r\n„Господи, направи ме инструмент на своя мир. \r\nКъдето има омраза, нека сея любов. Където има рана – милост. \r\nКъдето има съмнение – вяра. Където има отчаяние – надежда. \r\nКъдето има тъма – светлина.Където има тъга – радост. \r\nО, Боже Всемогъщи, дари ме да не търся утеха, а да утешавам. \r\nДа не търся разбиране, а да разбирам.Да не търся обич, а да обичам.  \r\nЗащото, когато даваме, получаваме. \r\nИ в прошката ни прощават. И в смъртта се ражда“. \r\nАз съм Беновска. И питам.", "date": "2019.05.05", "title": "Илиана Беновска: Бойко Борисов и Румен Радев, Quo vadis, кой път посочи Папа Франциск на България"}
{"url": "http://www.focus-news.net/news/2019/05/05/2654028/dik-na-makedoniya-kam-1000-chasa-izbiratelnata-aktivnost-e-631.html", "text": "До 10:00 часа местно време (11:00 българско време) от регистрираните 1 808 121 граждани са гласували 6,31% от регистрираните в избирателните списъци, т.е. 99,192 гласоподаватели. Това информира Държавната избирателна комисия на Северна Македония на първата пресконференция в рамките на втория тур на президентските избори в югозападната ни съседка, съобщава скопското електронно издание  МКД . \r\nНай-висока избирателна активност е регистрирана в Крива Паланка (14,91%), Демир Капия (13,24%), Кратово (12,46%) и Берово (11,06%). Най-ниска е била във  \r\nВрапчище (1.16%), в Дебър (1.29%) и в Богоево (1.31%). \r\nГоворителят на ДИК, Люпка Гугучевска, заяви на пресконференцията, че гласуването протича спокойно и без прекъсване. \r\nЩо се отнася до гласуването в дипломатическите и консулските представителства на страната в чужбина, в общо 398 открити избирателни секции са гласували 828 души от 1 781 регистрирани като имащи право на глас.  Тереза Герова", "date": "2019.05.05", "title": "ДИК на Македония: Към 10:00 часа избирателната активност е 6.31%"}
{"url": "http://www.focus-news.net/news/2019/05/05/2654038/ria-novosti-izrael-izprati-tankova-brigada-na-granitsata-s-ivitsata-gaza.html", "text": "Израел е изпратил танкова бригада на границата с Ивицата Газа, съобщи пред журналистите един от ръководителите на армейската пресслужба Йонатан Конрикус, предава  РИА Новости . \r\n„Ние сме в процес на разполагане на 7-а бронетанкова бригада, която при необходимост ще бъде задействана в настъпателни действия. Прехвърлянето се прави не за укрепване на отбраната, а за да има там достатъчно сили“, уточни той. \r\nРуската агенция припомня, че на границите на Ивицата Газа, където има около 40 хиляди бойци с десетки хиляди ракети, израелските военни обикновено държат две бригади с по две хиляди души във всяка. \r\nПо думите на Конрикус, армията е призовала резервистите в частите на противовъздушната отбрана (ПВО) и разузнаването, но засега не се планира мащабна мобилизация. В същото време той коментира възможни преговори за мир. \r\n„Те може да се проведат, или да не се проведат, но ние не знаем нищо за тях, това не е наш прерогатив. Нашата задача е да защитаваме гражданското население на Израел и да караме ХАМАС и „Ислямски джихад“ да плащат цена за тяхната агресия“, подчерта офицерът. \r\nИзраелският премиер Бенямин Нетаняху съобщи, че е дал заповед на армията да продължи „масираните атаки“ срещу палестинските терористи. Ситуацията в Ивицата Газа \r\nПрез последните дни израелските военни са засекли изстрелването на около 430 реактивни снаряда и са атакували около 220 цели в Ивицата Газа в отговор на ракетния обстрел от страна на палестинските бойци. Бомбардировката е срещу обекти на двете основни групировки в анклава – движението ХАМАС и съюзниците му от „Ислямски джихад“. \r\nВ петък палестински снайпер рани двама войници, като в отговор израелската авиация атакува позиции на терористите в Ивицата Газа. При това загинаха трима палестинци, а още 50 пострадаха при сблъсъци с военните на границата. \r\nОбменът на удари прекъсна затишието, което се бе установило от март, когато с посредничеството на Египет управляващото в Ивицата Газа ХАМАС обяви взаимно прекратяване на огъня с Израел. \r\nСред загиналите са един израелтянин и шестима палестинци. Ескалацията на конфликта може да постави под въпрос сигурността на провеждането на музикалния конкурс Евровизия, който се открива в средата на май в Тел Авив. \r\nПревод и редакция:", "date": "2019.05.05", "title": "РИА Новости: Израел изпрати танкова бригада на границата с Ивицата Газа"}
{"url": "http://www.focus-news.net/news/2019/05/05/2654033/papa-frantsisk-izleze-ot-sinodalnata-palata-i-se-otpravi-kam-katedralniya-hram-sv-aleksandar-nevski-kadeto-shte-se-pomoli-pred-prestola-na-sv-sv-kiril-i-metodiy.html", "text": "Папа Франциск излезе от Синодалната палата и се отправи към катедралния храм Св. „Александър Невски“, където ще се помоли пред престола на св. св. Кирил и Методий, предаде репортер на  Агенция „Фокус“ . В Синодалната палата главата на Римокатоличексата църква се срещна с Българския патриарх Неофит. По пътя до храма той бе съпроводен от Западно и средноевропейския митрополит Антоний. При излизането на папа Франциск от Синодалната палата. Църковен хор изпълни пасхално песнопение, което призовава християните да са единни.  \r\nСтотици вярващи са се събрали пред храма, за да видят Светия отец и развяват флаговете на България и Ватикана. \r\nДеница КИТАНОВА", "date": "2019.05.05", "title": "Папа Франциск излезе от Синодалната палата и се отправи към катедралния храм Св. „Александър Невски“, където ще се помоли пред престола на св. св. Кирил и Методий"}
{"url": "http://www.focus-news.net/news/2019/05/05/2654043/evropeyski-izbori-2019-benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: Кой и на какво основание иска, но и може ли да управлява България в предаване „Беновска пита“ от 17.00 часа по Канал 3 и Радио К2, съобщиха от екипа на  предаването . Нейни събеседници в днешното издание на предаването под надслов „Политиката, глупако!“, което ще започне с коментар на Беновска, ще бъдат:  \r\n- „Достатъчна ли е само ВОЛЯ да живеем щастливо?“ - Веселин Марешки, заместник- председател на 44 НС, ВОЛЯ;  \r\n- „Защо да остана в България?“ - Живко Тодоров, кмет на Стара Загора, член на ИК на ГЕРБ; \r\n- „Quo vadis, Domine?“ - Богдан Паташев, назначен за посланик във Ватикана; Антоний, западно и средноевропейски митрополит; \r\n- „Нямате сърце, ако на 20 не сте социалист. Нямате ум, ако на 40 сте социалист.“ - Сергей Станишев, президент на ПЕС, БСП. \r\nПовторението се излъчва по Канал 3 и Радио К2 от 23.15 часа. Можете да пишете на: benovskapita@gmail.com.", "date": "2019.05.05", "title": "Европейски избори 2019: Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/05/05/2654045/evropeyski-izbori-2019-denitsa-zlateva-bsp-mnogo-e-vazhno-po-chuvstvitelni-i-vazhni-za-balgarina-temi-da-ima-saglasie-i-satrudnichestvo.html", "text": "Много е важно по чувствителни и важни за българина теми да има съгласие и сътрудничество. Това каза кандидатът за евродепутат от „БСП за България“ Деница Златева по време на откриването на информационен център на партията в града, предаде репортер на  Радио „Фокус“ – Бургас . По думите ѝ това сътрудничество трябва да се осъществява между правителството, между европейските депутати и между комисаря. „Европарламентът сам по себе си не е панацея. Европейските институции са Европейският парламент, който пряко е избран от гражданите, Европейската комисия, в която ние сме номинирали наш комисар, Европейският съвет, в който участват премиерът и ресорните министри“, отбеляза Златева и добави, че случаят „Макрон“ е бил пример за пропуснато време. „Ние реагирахме в последния момент, активизирахме всички европейски депутати – без значение от политическа група, защото става въпрос за защита на националните интереси. Ще предстоят и други такива гласувания в Европейския парламент. Една част от решенията се обсъждат в Съвета, а друга – в Парламента“, отбеляза Златева.  \r\nСпоред нея по тези теми трябва да има много силна обществена дискусия. „Трябва да активираме целия бранш, който може да бъде засегнат от едно решение, да имаме сътрудничество с европейски депутати, както и такова с българския парламент. Парламентът също има своята роля, когато се обсъжда дадено законодателно предложение и той на много по-ранен етап може да изрази резерва“, каза още Златева. Според нея механизмите за работа са много, но проблемът е, че не се използват. „По-лошото е, че оставяме впечатление в българското общество, че тези институции не работят помежду си и че Европейският парламент ни налага всичко. Ние имаме своята дума в него. Може да сме само 17, но е важно да търсим коалиции още на предварителен етап“, посочи Деница Златева. \r\nМария ПОПЧЕВА", "date": "2019.05.05", "title": "Европейски избори 2019: Деница Златева, БСП: Много е важно по чувствителни и важни за българина теми да има съгласие и сътрудничество"}
{"url": "http://www.focus-news.net/news/2019/05/05/2654037/grad-rakovski-narichan-katolicheskata-stolitsa-na-balgariya-e-v-ochakvane-na-papa-frantsisk.html", "text": "Раковски, наричан още „католическата столица на България“, е в очакване за посрещането на папа Франциск, предаде репортер на  Радио \"Фокус\"-Пловдив . След няколкомесечна подготовка градът, с над трийсетхилядна католическа общност, трепетно се подготвя за този върховен момент, когато всеки ще може да се докосне, или просто да зърне папата. Утре там Светият отец ще отслужи литургия, а после ще даде първо причастие на 250 деца от цяла България в църквата \"Пресвето Сърце Исусово\" в кв. \"Генерал Николаево\". Специална задача има църковният хор там, в който са събрани хора с всякакви професии. Хористите също с открито вълнение се подготвят за срещата си с папата, с ежедневни репетиции, защото ще пеят пред светеца. За всеки един от участниците в хора това ще бъде моментът на върховно щастие в живота им. За литургията  хорът в църквата \"Пресвето Сърце Исусово\" е подготвил и изненада. В по-голямата част от песните, които ще изпълнят, са включени и български народни инструменти, съобщи Янко Павлов, ръководител на хора. Той е поканил изпълнители от ансамбъл \"Тракия\", които да се включат в изпълненията с кавал и гъдулка. По думите му, преди много години традиционни католически песни у нас са били изпълнявани точно с български народни инструменти. \r\nДецата, които ще приемат своето първо причастие и техните родители също очакват с голяма радост и вълнение този ден. Те също готвят специален поздрав за папа Франциск. Сестра Елка от манастира на сестрите-францисканки \"Св. Елисавета\" ще поведе тези деца за причастието им утре. Под нейно ръководство по-рано деца рисуваха на тема \"Мир на земята\". Тези рисунки са част от украсата на града за идването на папа Фнранциск. Манастирът пък ще посрещне светия отец за обяд.  \r\nГрадът е украсен преди повече от седмица със знамена на Ватикана. Папа Франциск ще бъде посрещнат на специален трон, който не беше показан на журналистите предварително. Тронът ще може да се види удва утре. На големи монитори ще може да се наблюдава всичко, което ще става в църквите и в двата квартала в Раковски, така, че тези, които не са могли да влязат вътре, ще могат да го наблюдават от площада. \"Въпреки, че мерките за сигурност са строги, те не са драконовски и всеки ще може да види светеца\", каза кметът на града Павел Гуджеров по време на специален предварителен брифинг. Хората обаче трябва да се съобразят с ограниченията да не носят обемисти багажи и големи бутилки с вода, за да бъдат спокойни, че няма да бъдат върнати утре. Трябва да се знае, също така, че подстъпите към града ще за затворени още от 9 часа сутринта до 19 часа вечерта. Ще има два буферни паркинга, където ще се оставят автомобилите. В града ще се ходи само пеша.  \r\nВчера премиерът Бойко Борисов лично инспектира,заедно с вътрешния министър Младен Маринов, подготовката на Раковски за посрещането на папата. Те провериха площада в центъра на града, след което посетиха катедралата „Пресвето Сърце Исусово\", където ще служи светия отец. Премиерът се похвали, че градът, в който живее най-голямата католическа общност у нас, е значително променен след ремонтите през последните години.  \r\nЦветана ТОНЧЕВА", "date": "2019.05.05", "title": "Град Раковски, наричан „католическата столица на България“, е в очакване на папа Франциск"}
{"url": "http://www.focus-news.net/news/2019/05/05/2654049/evropeyski-izbori-2019-denitsa-zlateva-bsp-imame-obnovleniya-v-listata-no-smyatam-che-tova-ima-svoite-preimushtestva.html", "text": "Имаме обновления в листата, но смятам, че това има своите преимущества. Това каза кандидатът за евродепутат от „БСП за България“ Деница Златева по време на откриването на информационен център на партията в града, предаде репортер на  Радио „Фокус“ – Бургас . Според нея партийна листа за Европейските избори на „БСП за България“ е добре подготвена и силна. „Ние сме част от една силна политическа група – семейството на Партията на европейските социалисти. Надявам се да имаме голяма и силна група, да можем да формираме и нова коалиция в Европейския парламент и гласът на българските евродепутати да се чува чрез нас. По този начин ще отстояваме интересите си“, отбеляза Златева и добави, че това е причината БСП да цели максимално широко представителство в бъдещия европейски парламент. \r\nМария ПОПЧЕВА", "date": "2019.05.05", "title": "Европейски избори 2019: Деница Златева, БСП: Имаме обновления в листата, но смятам, че това има своите преимущества"}
{"url": "http://www.focus-news.net/news/2019/05/05/2654048/anadolskata-agentsiya-izrael-udari-ofisa-na-anadolskata-agentsiya-v-ivitsata-gaza.html", "text": "Израелска авиация е нанесла удари по сградата на  „Анадолската агенция“  в Ивицата Газа в събота вечерта. Кореспондент на медията съобщава, че самолетите от ВВС на Израел са ударили зданието с 5 ракети, след като преди това са направили предупредителни изстрели. Не се съобщава за загинали. \r\n„Нападението над офиса на „Анадолската агенция“ в Газа е непредизвикана агресия на Израел“, заяви турският външен министър Мевлют Чавушоглу в „Туитър“ и добави: „Безразборното насилие на Израел над невинни хора е престъпление срещу човечеството. Тези, които насърчават Израел, също са виновни. Ще продължим да защитаваме палестинската кауза, дори и сами“. \r\n„Осъждаме категорично нападението на Израел срещу офиса на „Анадолската агенция“ в Газа, което цели да прикрие новите му престъпления“, написа помощникът на турския президент Ибрахим Калън също в „Туитър“. \r\nПревод и редакция:", "date": "2019.05.05", "title": "„Анадолската агенция“: Израел удари офиса на „Анадолската агенция“ в Ивицата Газа"}
{"url": "http://www.focus-news.net/news/2019/05/05/2654040/papa-frantsisk-se-pomoli-pred-prestola-na-sv-sv-kiril-i-metodiy-v-katedralata-sv-aleksandar-nevski.html", "text": "Папа Франциск се помоли пред престола на св. св. Кирил и Методий в Патриаршеската катедрала „Св. Александър Невски“, предаде репортер на  Агенция „Фокус“ . Светият отец прекара известно време в мълчалива молитва пред олтара посветен на светите братя Кирил и Методий, докато папската свита остана права зад Него. По време на посещението си в катедралата папа Франциск написа послание в книгата за пожелания на храма.  \r\nПри излизането му от храма папа Франциск бе посрещнат с аплодисменти от събралите се да го видят вярващи. Той поздрави присъстващите, като някои от тях успяха да се снимат със Светия отец за спомен. \r\nНа пл. „Александър Невски“ в папа Франциск ще произнесе традиционната си неделна молитва „Царица Небесна“ (Regina coeli). Всяка неделя тази молитва се проследява на живо от милиони души по цял свят, като днес папата ще се обърне към тях от българската столица. Молитвата към Света Богородица носи името „Царице небесна“ в периода след Великден, докато в останалото време се нарича „Ангел Господен“. Докато папа Франциск я произнася, на сцената на пл. „Св. Александър Невски“ ще бъде изложена икона на Месемврийската Богородица, любима на папа Йоан XXIII или т. нар. Български папа – Анджело Ронкали.  \r\nПапа Франциск ще се помоли пред иконата на Месемврийската Богородица и ще прочете своето размишление, посветено на неделното Евангелие, както и на посещението му в България. Накрая папа Франциск ще направи кратко обръщение към света, свързано с актуални въпроси.  \r\nДеница КИТАНОВА", "date": "2019.05.05", "title": "Папа Франциск се помоли пред престола на св. св. Кирил и Методий в катедралата „Св. Александър Невски“"}
{"url": "http://www.focus-news.net/news/2019/05/05/2654042/radio-svobodna-evropa-makedoniya-izibiratelnata-aktivnost-na-vtoriya-tur-v-tetovsko-e-po-niska-otkolkoto-v-parviya.html", "text": "До 10 часа в рамките на община Тетово са гласували 2,35% от имащите право на глас, или общо 1961 от общо 83 367 души, разпределени на 117 избирателни секции. В първия тур явката за същия период, три часа след отварянето на секциите, беше 3,58%, предава македонската редакция на  Радио „Свободна Европа“ . \r\nОбщина Тетово може да има решаващо значение за крайния резултат от изборите, дали албанците ще изберат кандидата на СДСМ и ДСИ Стево Пендаровски или този на опозиционната ВМРО-ДПМНЕ Гордана Силяновска-Давкова, а освен това може да е определящ за това, дали ще бъде постигната нужната избирателна активност на втория тур от 40%. \r\nПревод и редакция:", "date": "2019.05.05", "title": "Радио „Свободна Европа“ (Македония): Изибирателната активност на втория тур в Тетовско е по-ниска, отколкото в първия"}
{"url": "http://www.focus-news.net/news/2019/05/05/2654051/gabrovo-dni-na-darvorezbata-se-provezhdat-v-tryavna.html", "text": "За трета  поредна година в Трявна - града на старите майстори на художествени занаяти, се провеждат „Дни на дърворезбата“, съобщиха от  Общината . Те бяха официално открити вчера и  ще продължат до 6 май. Майсторството на тревненските резбари, иконописци и строители е увековечено не само в тревненските къщи-музеи, църкви и частни домове. Красотата и уникалността, с които се отличава тяхното творчество, са познати далеч извън пределите на Трявна.  В рeзбaрcките ателиета в Трявна рaбoтят виcoкoквaлифицирaни cпeциaлиcти, някoи oт кoитo пoтoмци нa cтaритe мaрaнгoзи. Те са хората, които пазят художествените занаяти живи, създавайки уникални творби, с които продължават да прославят името на Трявна и тревненската художествена школа. \r\nТридневната културна програма по време на „Дните на дърворезбата“ се реализира със съдействието на Министерство на културата, Община Трявна, НГПИ „Тревненска школа“, НДФ „13 века България“ и Специализиран музей за резбарско и зографско изкуство. Директорът на НГПИ „Тревненска школа“ Орфей Миндов поздрави участниците в събитието и събралите се тревненци и гости на града. Той напомни, че събитието неслучайно се провежда покрай Гергьовден, тъй като Св. Георги освен покровител на овчарите и на Българската армия е закрилник и на дърворезбарите. За поредна година в рамките на „Дните на дърворезбата“ на площада пред НЧ“Пенчо Славейков“ майстори на резбата творят на открито. Съвременното олицитворение на облога провокира резбарите да работят върху големи дървени трупи.В тазгодишния облог взеха участие Николай Йотов, Георги Великов, Петко Недялков, Кристиян Димитров и Калоян най-младия участник от Трявна и петимата са възпитаници на НГПИ „Тревненска школа“. Творците в продължение на три дни ще изработят своите произведения, а на победителя на 6 май в двора на „Даскаловата къща“ ще му бъде връчен“Червения пояс“.", "date": "2019.05.05", "title": "Габрово: „Дни на дърворезбата“ се провеждат в Трявна"}
{"url": "http://www.focus-news.net/news/2019/05/05/2654052/sport-kristiano-ronaldo-otbelyaza-100-gola-s-glava.html", "text": "Голямата звезда на италианския хегемон Ювентус Кристиано Роналдо отбеляза своя гол № 100 с глава. Това стана при равенството на шампионите 1:1 с градския съперник Торино. Петкратният носител на Златната топка оформи крайния резултат в 84-ата минута, след асистенция на Леонардо Спинацола. \r\nРоналдо премина в Юве миналото лято за над 100 млн. евро. През този сезон той има 21 попадения в Серия \"А\" и е водещ голмайстор на \"бианконерите\". \r\nПреди седмица Роналдо отбеляза своето попадение № 600 на клубно ниво. Това стана при ремито на Ювентус 1:1 с Интер на \"Джузепе Меаца\".", "date": "2019.05.05", "title": "Спорт: Кристиано Роналдо отбеляза 100 гола с глава"}
{"url": "http://www.focus-news.net/news/2019/05/05/2654053/gd-granichna-politsiya-normalno-se-osashtestvyava-preminavaneto-prez-vsichki-kontrolno-propuskatelni-punktove.html", "text": "Нормално се осъществява преминаването през всички български гранични контролно-пропускателни пунктове по данни към 12.00 часа. Това съобщиха от  ГД \"Гранична полиция\" .", "date": "2019.05.05", "title": "ГД \"Гранична полиция\": Нормално се осъществява преминаването през всички контролно-пропускателни пунктове"}
{"url": "http://www.focus-news.net/news/2019/05/05/2654057/ea-daily-kim-chen-un-e-rakovodil-lichno-raketnite-izpitaniya-na-severna-koreya.html", "text": "Лидерът на Северна Корея Ким Чен-ун е ръководил лично ученията на военните части в предния и източния част на фронта на 4 май по нанасяне на огневи удари, съобщава Централната телеграфна агенция на Корея (ЦТАК), предава  EA Daily . \r\nКакто се отбелязва в съобщението, ученията са проведени с цел да се оцени и провери способността за работа с далекобойни реактивни оръдия с олям калибър и тактически управляеми оръжия, точността на изпълнение на огневите задачи и боеспособността на оръжейното обурудване на частите. \r\nНа наблюдателния пункт Ким Чен-ун се е запознал с плана за нанасяне на удари и е проверил хода на подготовката на стрелбата. Той е определи реда и метода на на насяне на удара и е дал заповедта „Огън!“. \r\nПревод и редакция:", "date": "2019.05.05", "title": "EA Daily: Ким Чен-ун е ръководил лично ракетните изпитания на Северна Корея"}
{"url": "http://www.focus-news.net/news/2019/05/05/2654056/evropeyski-izbori-2019-denitsa-zlateva-bsp-za-balgariya-vazhno-e-za-vseki-edin-grad-osven-infrastrukturni-proekti-da-ima-vazmozhnost-za-ikonomichesko-razvitie.html", "text": "Важно е за всеки един град освен инфраструктурни проекти, да има възможност за икономическо развитие. Това каза за  Радио „Фокус“ – Бургас  кандидатът за евродепутат от „БСП за България“ Деница Златева по време на посещение на Националната изложба на цветя с международно участие „Флора“ в Морската градина в Бургас. По думите ѝ подобни изложби допринасят за развитието на града и трябва да да има такива в повече български градове. „Винаги, където е цветно и пъстро, когато има толкова много усмихнати хора, е стимулиращо и мотивиращо. Важно е младите хора да остават. Това, което ми споделиха жители на Бургас, е, че все повече млади напускат града, което е жалко, тъй като той е един от красивите ни морски градове. Все пак, похвала за инициативата, надявам се все повече хора да се докоснат до красотата на цветята“, отбеляза Деница Златева. \r\nМария ПОПЧЕВА", "date": "2019.05.05", "title": "Европейски избори 2019: Деница Златева, БСП за България: Важно е за всеки един град, освен инфраструктурни проекти, да има възможност за икономическо развитие"}
{"url": "http://www.focus-news.net/news/2019/05/05/2654044/patriarh-neofit-kam-papa-frantsisk-vazpriemame-poseshtenieto-vi-kato-izraz-na-uvazhenie-kam-balgarskata-pravoslavna-tsarkva-uveryavame-vi-che-uvazhenieto-e-vzaimno.html", "text": "Желанието да ни посетите се възприемаме в Светия Синод като израз на уважение към Българската Православна Църква, уважението е взаимно. Това каза в словото си Българският патриарх Неофит по време на срещата си с папа Франциск, съобщиха от  Светия синод на БПЦ . „От името на Светия Синод на Българската православна църква – Българска Патриаршия приветстваме Вас и Вашите спътници с „Добре дошли”. Добре дошли в земите, носителки на наследството на светите равноапостолни Кирил и Методий, на свети княз Борис-Михаил Покръстител, на свети Климент Охридски и на много други Божии светци и угодници, благодарение на чието просветителско дело през IX-ти и X-ти век християнството се разпространи в Европа и отвъд нейните предели”, заяви Патриарх Неофит. \r\nПо думите му Рим винаги е имал отношение към България, като от 11 века насам периодично полага усилия за установяване на близки контакти със синклита на българската държава. Той отбеляза, че това е намерило израз и в първото посещение на Римски папа в България през 2002 година, когато папа Йоан-Павел II посети България. „Само след 17 години Вие сте вторият папа, който идва в България, което няма как да си обясним освен като наистина специално отношение. Вашето желание да ни посетите в Светия Синод възприемаме като израз на уважение към Българската Православна Църква. Уверяваме Ви, че уважението е взаимно”, отбеляза Българският патриарх. \r\n„Стараем се, доколкото ни е възможно, да следим Вашето дело и се радваме, когато чуваме Ваши силни думи в защита на християнските корени на Европа и предупреждения за опасностите, ескалиращи до откровено богоборчество и физическо преследване на християни в собствените им страни. По тези въпроси мненията ни съвпадат. \r\nГлава и кормчия на кораба на Едната, Света, Вселенска и Апостолска църква е сам Господ Иисус Христос и в днешните бурни времена наш безусловен дълг е да пазим Неговия кораб от каквито и да е пробойни, за да се спасят повече човешки души. Стараем се да опазваме Църквата, която е „без петно, или порок, или нещо подобно” (Еф. 5:27) и полагаме всички усилия да не допускаме компромиси с вярата. Радваме се всеки път, когато научаваме, че и други духовни водачи споделят сходни на нашите убеждения”, каза още Патриарх Неофит.", "date": "2019.05.05", "title": "Патриарх Неофит към папа Франциск: Възприемаме посещението Ви като израз на уважение към Българската Православна Църква, уверяваме Ви, че уважението е взаимно"}
{"url": "http://www.focus-news.net/news/2019/05/05/2654059/kardzhali-mistichen-vrah-v-rodopite-privlicha-na-dneshniya-den-stotitsi-hora-ot-vsyakakvi-religii.html", "text": "Мистичен връх в Родопите привлича стотици хора от всякакви религии вечерта на днешната дата, предаде кореспондентът на  Радио „Фокус“ . Една от най-загадъчните области в Родопите е Дамбала – възвишение с целебни два извора на върха близо до Кърджали. Водата на единия  се стича от високо по скалата, а другият извира в подножието й. Местните хора считат, че това е древно място – обиталище на свети хора. Вероятно първо там е имало тракийско езическо светилище. Смътни легенди се носят за средновековен светец, който живеел в подножието на върха, а от късното средновековие насам се знае със сигурност, че мястото обитават така наречените „деде“ – шиитски отшелници, които притежавали мистериозни сили. Жителите на местното село продължават от столетия да поддържат и почистват тюрбето-гробница на тези суфи от еретичния клон Алевити, които принадлежали към братството на мистичния Бекташийски орден, владеещи медитативни практики. Всяка година на 5 май вечерта от цяла България и чужбина пристигат болни, за да получат изцеление и здраве от водите на мистичните извори.  \r\nДарина ДЕЕНИЧИНА", "date": "2019.05.05", "title": "Кърджали: Мистичен връх в Родопите привлича на днешния ден стотици хора от всякакви религии"}
{"url": "http://www.focus-news.net/news/2019/05/05/2654060/burgas-pozhar-e-goryal-v-administrativnite-pomeshteniya-kam-stolovata-na-odmvr-nyama-postradali.html", "text": "Пожар е горял в административните помещения към столовата на ОДМВР – Бургас, няма пострадали. Това съобщи за  Радио „Фокус“ – Бургас  Цветелина Рандева, говорител на ОДМВР. Сигналът за пожар е подаден около 09.35 часа. „Днес е получено съобщение за пожар в административните помещения към стола на ОДМВР – Бургас, разположени на ул. „Христо Ботев“ 61. Своевременно към мястото на инцидента се отправили полицейски патрули и два противопожарни екипа, които локализирали и потушили пожара. Установено е, че причина за инцидента е късо съединение в ел. кабел, преминаващ покрай окачен таван“, отбеляза Рандева. Тя добави, че вследствие на инцидента са нанесени единствено материални щети в помещението, като не са засегнати столовата част и търговските обекти, разположени в близост. \r\nМария ПОПЧЕВА", "date": "2019.05.05", "title": "Бургас: Пожар е горял в административните помещения към столовата на ОДМВР, няма пострадали"}
{"url": "http://www.focus-news.net/news/2019/05/05/2654047/papa-frantsisk-kam-balgarskiya-patriarh-neofit-shte-nosya-v-sartseto-si-spomena-za-bratskata-ni-sreshta.html", "text": "Бих искал отново да благодаря за оказания ми прием и да Ви уверя, че ще нося в сърцето си спомена за тази братска среща. Това каза папа Франциск в словото си към Българския патриарх Неофит, съобщиха от  Св. Синод . „Ваше Светейшество, скъпи братя, уверявам Ви в моята молитва за вас, за верните на този обичен народ, за високото призвание на тази страна, за нашия път в икуменизъм на кръвта, на бедния и на мисията. На свой ред моля за място във Вашите молитви, в увереността, че молитвата е вратата, която открива всеки път на добро“, заяви Светият отец. „В радостта на възкръсналия Господ отправям към Вас пасхалния поздрав в тази неделя, която в Християнския изток е наричана „Томина неделя\". Съзерцаваме апостола, който слага ръка в ребрата на Господ и след като е докоснал раните Му, изповядва: „Господ мой и Бог мой!\" (Йоан. 20:28). Раните, които в хода на историята се отвориха сред нас, християните, са болезнени разкъсвания, нанесени на Тялото Христово, което е Църквата. И днес докосваме с ръка техните последствия. Но може би, ако сложим заедно ръка в тези рани и изповядаме, че Иисус възкръсна, и Го обявим за наш Господ и наш Бог, ако, признавайки нашите несъвършенства, се потопим в Неговите рани от любов, можем да намерим отново радостта от прошката и да предвкусим деня, в който с Божията помощ ще можем да отслужваме на един и същ олтар пасхалната тайна“, посочи папа Франциск. „По този път сме подкрепяни от много братя и сестри, които, преди всичко, бих искал да почета: те са свидетелите на Пасхата. Колко християни в тази страна понесоха страдания заради Иисусовото име, особено по време на гоненията от миналия век! Икуменизмът на кръвта! Те разнесоха нежен аромат в Земята на розите. Преминаха през тръните на изпитанието, за да разпръснат уханието на Евангелието. Разцъфнаха на плодородна и добре обработена почва, сред народ, богат на вяра и неподправена човечност, който им даде здрави и дълбоки корени: мисля си особено за монашеството, което от поколение на поколение е подхранвало вярата на хората“, каза папата. „Вярвам, че тези свидетели на Пасхата, братя и сестри от различни деноминации, обединени на Небето от божествената любов, сега гледат на нас като на семена, посадени в земята, за да дадат плод. И докато много други братя и сестри в света продължават да страдат заради вярата, молят нас да не оставаме затворени, а да се отворим, защото само така семената дават плод“, каза още папа Франциск.", "date": "2019.05.05", "title": "Папа Франциск към Българския патриарх Неофит: Ще нося в сърцето си спомена за братската ни среща"}
{"url": "http://www.focus-news.net/news/2019/05/05/2654046/patriarh-neofit-edinni-hristiyanite-shte-sa-po-silni.html", "text": "Единни християните ще са по-силни. Това каза в словото си Българският патриарх Неофит по време на срещата си с папа Франциск, съобщиха от  Светия синод на БПЦ . „При посещението си в Светия Синод през 2002 година Вашият предшественик папа Йоан-Павел II изрази съжалението си от продължаващата липса на пълноценно общение между нас, като констатира, че „Господ Иисус Христос основа една единствена църква, а ние днес се представяме на света разделени, като че самият Христос е разделен”. Нека кажем, че тук, в престолнината на българската държава София, носеща името на Премъдростта Божия, ние винаги сме се молили за единството на света в Христа, защото единни християните ще са по-силни”, заяви Българският патриарх. \r\nТой отбеляза, че нашите земи са станали свидетели на някои от най-големите върхове в единението на християнския свят, но също така и на печални спорове и разколи.  \r\n„Архивите пазят писма, написани от Вашия предшественик папа Николай I и от Константинополския патриарх свети Фотий до нашия свети княз Борис-Михаил Покръстител, както и редица други писма, послания и протоколи от поместни събори, всички те свидетелстващи за определени обстоятелства около покръстването и приемането на българския народ в лоното на християнската вяра. Обстоятелства, довели до спорове, обременяващи и до ден днешен отношенията в християнския свят. Струва ни се, че макар и добре документирана, тази част от историята на Църквата не е достатъчно безпристрастно анализирана и не са направени нужните изводи. А е възможно да се окаже, че в онзи миг, в който историята на Вселенската Църква се е преплела с историята на българската държава, се крият някои от отговорите на въпросите, които ни занимават и днес”, каза още Патриарх Неофит. \r\n„Животът на Църквата се направлява от нашия Господ Иисус Христос. Ако Бог е допуснал нещо да се случи, то Той знае защо го е допуснал и очаква и ние да разберем защо. Ние, Българската православна църква, сме твърдо убедени, че по отношение на вярата компромиси не може и не бива да има. Използваме случая, за да изразим благодарността ни за радушния прием, който всяка година на 24-ти май оказвате на нашите пратеници в Рим и за съгласието Ви те да извършват Богослужба над гроба на свети Константин-Кирил Философ, и да измолват неговото застъпничество пред Бога за благочестивия и христолюбив български православен народ. Желаем Ви приятен престой в нашето Отечество!”, каза още Българският патриарх", "date": "2019.05.05", "title": "Патриарх Неофит: Единни християните ще са по-силни"}
{"url": "http://www.focus-news.net/news/2019/05/05/2654062/veliko-tarnovo-lek-avtomobil-e-izgoryal-v-selo-varbitsa-nyama-postradali.html", "text": "Лек автомобил изгоря в село Върбица, община Горна Оряховица. Това съобщиха за  Радио „Фокус“ – Велко Търново  от Регионална дирекция „Пожарна безопасност и защита на населението“ – Велико Търново. Сигнал за пожар в района на корекцията на река Янтра в селото е получен малко след 16.00 часа. На място е изпратен екип на районната служба в Горна Оряховица с един противопожарен автомобил и четирима пожарникари. Засегнатото от пожара превозно средство е изгоряло напълно. Пожарът възникнал в следствие на късо съединение. \r\nНадежда КРЪСТЕВА", "date": "2019.05.05", "title": "Велико Търново: Лек автомобил е изгорял в село Върбица, няма пострадали"}
{"url": "http://www.focus-news.net/news/2019/05/05/2654050/papa-frantsisk-kam-balgarskiya-patriarh-neofit-sreshtata-ni-sledva-stapkite-na-sveti-yoan-xxiii-koyto-otseni-chestnostta-trudolyubieto-i-dostoynstvo-v-izpitaniyata-na-balgarskiya-narod.html", "text": "Тази среща, която толкова много исках, идва след тази на свети Йоан Павел II с Патриарх Максим по време на първото посещение на Епископ на Рим в България и следва стъпките на свети Йоан XXIII, който през годините, прекарани тук, толкова се привърза към този „простодушен и добър\" (Giornale dell'anima, Bologna 1987, 325) народ, оценявайки неговата честност, трудолюбие и достойнство в изпитанията. Това каза папа Франциск в словото си към Българския патриарх Неофит, съобщиха от  Св. Синод . „Намирам се и аз тук - гост, посрещнат с обич - и изпитвам в сърцето си тъгата по брата - онази здравословна тъга по единството сред синовете на един и същ Баща, която Папа Йоан със сигурност имаше възможност да култивира у себе си в този град. Именно по време на Втория ватикански събор, свикан от него, Българската Православна Църква изпрати свои наблюдатели“, посочи папата. „Оттогава контактите са се умножили. Мисля си за визитите на български делегации, които от петдесет години посещават Ватикана и които всяка година имам радостта да посрещам; както и за присъствието в Рим на българска православна общност, която се моли в църква от моята епархия. Радват ме топлият прием, запазен тук за моите пратеници, чието присъствие се усили през последните години, и сътрудничеството с местната католическа общност, най-вече в културната сфера“, заяви Светият отец. „Уверен съм, че с Божията помощ и във време, в което Провидението реши, тези контакти ще могат да въздействат положително върху много други аспекти на нашия диалог. Междувременно сме призвани да вървим и да действаме заедно, за да дадем свидетелство на Господ, по-специално служейки на най-бедните и забравени братя, в които Той присъства. Икуменизмът на бедния“, изтъкна папа Франциск. „Тези, които ни ориентират по пътя, са най-вече свети свети Кирил и Методий, които са ни свързвали още от първото хилядолетие и чиято жива памет в нашите Църкви остава като източник на вдъхновение, защото, въпреки несгодите, те поставиха на първо място благовестието на Господ, призива към мисия“, обяви папата. „Както е казал свети Кирил: „С радост аз тръгвам за християнската вяра; колкото и уморен и физически изпитан да съм, аз ще ида с радост\" (Vita Constantini VI,7; XIV,9). И докато се предусещали предупредителните знаци за болезнените разделения, които щели да настъпят през следващите векове, избрали перспективата на общението. Мисия и общение: две думи, винаги скланяни в житието на двамата светци и които могат да осветяват нашия път, за да растем в братството. Икуменизмът на мисията“, допълни той. „Кирил и Методий, византийци по култура, имаха смелостта да преведат Библията на език, достъпен за славянските народи, така че божественото Слово да предшества човешките думи. Тяхното смело апостолско дело остава за всички образец за евангелизация. Една област, която ни изпитва в благовестието, е тази на младите поколения. Колко е важно, като уважаваме съответните традиции и особености, да си помагаме и да намираме начини да предаваме вярата на език и във форми, които да позволяват на младите да изпитат радостта от един Бог, Който ги обича и ги зове! В противен случай ще бъдат изкушавани да се доверяват на многото измамни сирени на консуматорското общество“, обяви Светият отец. „Общение и мисия, близост и благовестие: свети свети Кирил и Методий имат много да ни казват и що се отнася до бъдещето на европейското общество. Наистина, те „бяха в известен смисъл радетелите на една обединена Европа и на един дълбок мир сред всички жители на континента, показвайки основите на ново изкуство на съжителство, като се уважават различията, които въобще не са пречка за единството\" (S. GIOVANNI PAOLO II, Saluto alia Delegazione ufficiale della Bulgaria, 24 maggio 1999: Insegnamenti XXII, 1 [1999], 1080). И ние, наследници на вярата на светците, сме призвани да бъдем ковачи на общение, инструменти на мир в името на Иисус. В България, „духовен кръстопът, земя на срещи и взаимно разбирателство\" (Същият АВТОР, Discorso durante la Cerimonia di benvenuto, Sofia, 23 maggio 2002: Insegnamenti XXV, 1 [2002], 864), са намерили прием различни деноминации - от арменската до евангелската, и различни вероизповедания - от еврейското до мюсюлманското. Среща прием и уважение Католическата църква - и от латински, и от източен обред“, посочи папа Франциск. „Благодарен съм на Ваше Светейшество и на Светия Синод за това благоволение. Също в нашите отношения свети свети Кирил и Методий ни напомнят, че „известно различие на обичаи и нрави не противоречи ни най-малко на единството на Църквата\" и че между Изтока и Запада „различни богословски формулировки нерядко се допълват, вместо да си противоречат\" (ВТОРИ ВАТИКАНСКИ СЪБОР, Deer. Unitatis redintegratio, 16-17). „Колко неща можем да научим един от друг!\" (Апостолическо насърчение Evangelii gaudium, 246)“, каза още той.", "date": "2019.05.05", "title": "Папа Франциск към Българския патриарх Неофит: Срещата ни следва стъпките на свети Йоан XXIII, който оцени честността, трудолюбието и достойнство в изпитанията на българския народ"}
{"url": "http://www.focus-news.net/news/2019/05/05/2654064/plovdiv-trima-mazhe-sa-zadarzhani-za-huliganstvo-v-selo-karnare.html", "text": "Трима мъже са задържани за хулигански действия в село Кърнаре. Това съобщиха за  Агенция „Фокус“  от  ОДМВР- Пловдив . Инцидентът е станал около 23.00 часа вчера. По първоначални данни мъжете са искали да влязат в заведение, но там е имало частно тържество. След като не са допуснати са счупили стъклата на заведението. По случая е заведено бързо производство. Няма напрежение в селото след инцидента. \r\nТеодора ПАТРОНОВА", "date": "2019.05.05", "title": "Пловдив: Трима мъже са задържани за хулиганство в село Кърнаре"}
{"url": "http://www.focus-news.net/news/2019/05/05/2654058/pazardzhik-obshtinskiyat-savet-v-peshtera-shte-provede-51-to-si-zasedanie.html", "text": "Общинският съвет в Пещера ще проведе 51-то си заседание, съобщиха от  Общинския съвет . Тържественото заседание е посветено на празника на град Пещера – 6 май, Гергьовден. То ще се проведе от 17.00 часа в залата на Общинския съвет при следния дневен ред – приветствия по случай празника на град Пещера, удостояване със званието „Почетен гражданин на Пещера” – посмъртно на Красимир Асенов Узунов. По втората точка от дневния ред ще докладва кметът на Община Пещера Николай Зайчев, който ще представи накратко биографията на Красимир Узунов.", "date": "2019.05.05", "title": "Пазарджик: Общинският съвет в Пещера ще проведе 51-то си заседание"}
{"url": "http://www.focus-news.net/news/2019/05/05/2654067/sport-pari-sen-zhermen-prodava-kavani-pri-oferta-ot-poryadaka-na-40-50-miliona-evro.html", "text": "Пари Сен Жермен е готов да продаде своя нападател Единсон Кавани при оферта от порядъка на 40-50 милиона евро, твърди „Льо Ди Спорт“. Според информацията, президентът на клуба Насер Ал-Келайфи е готов да продаде уругвайския нападател при подобно предложение. Сериозен интерес към Кавани има от страна на Атлетико Мадрид, Челси, Манчестър Юнайтед и Интер.  \r\nДоговорът на Кавани с ПСЖ изтича през следващото лято. Самият футболист изрази мнение, че се чувства щастлив и спокоен в ПСЖ и няма никакво намерение да напуска.  \r\nНамеренията на ръководството на ПСЖ са различни и в крайна сметка може да се стигне до продажбата на футболиста.", "date": "2019.05.05", "title": "Спорт: Пари Сен Жермен продава Кавани при оферта от порядъка на 40-50 милиона евро"}
{"url": "http://www.focus-news.net/news/2019/05/05/2654066/evropeyski-izbori-2019-prof-rumen-gechev-reshenieto-na-balgarskite-problemi-minava-prez-evropeyskata-politika.html", "text": "Решението на българските проблеми минава през решенията на европейската политика. Искаме повече Европа в България, но не сме съгласни някои европейски страни да си измиват ръцете с нас. Това заяви кандидатът за евродепутат от листата на „БСП за България“, съобщиха от пресцентъра на  БСП . проф. Румен Гечев на тържеството по повод 100 годишнината от създаването на организацията на БСП в град Сливница. Той добави, че социалистите не искат правителство, което да изпълнява нареждания в ущърб на българския народ, а такова, което да защитава българските национални интереси-  както го правят Унгария, Чехия, Полша, Румъния и много други. „БСП имаме своята „Визия за Европа“, в която представяме конкретни решения за промени в европейските политики. Ние сме единствените, които обсъдиха своите документи – „Визия за България“ и „Визия за Европа“ с българския народ. Затова е важно, на 26-и май, всички да подкрепим „БСП за България“. Важно е, защото искаме и работим за социална справедливост и защитаваме интересите на българския народ“, заключи проф. Румен Гечев.", "date": "2019.05.05", "title": "Европейски избори 2019: Проф. Румен Гечев: Решението на българските проблеми минава през европейската политика"}
{"url": "http://www.focus-news.net/news/2019/05/05/2654065/blagoevgrad-zvan-na-chanove-i-folklorni-ritmi-oglasiha-vtoriya-den-na-festivala-balkanski-igri.html", "text": "Вторият ден на Международния фестивал „Балкански игри” събра стотици жители и гости на Благоевград на площад „Македония”. Това съобщиха от пресцентъра на  община Благоевград . И днес събитието започна с атрактивно шествие, в което се включиха младежи във фолклорни носии от България и Гърция. В дефилето участваха и кукери от Трети квартал, с ръководител Илия Дамянов. Площадът бе огласен от уникалните им чанове с лика на Александър Македонски.  \r\nПразникът бе официално открит от заместник-кмета Зорница Кралева. „Поздравявам ви от името на кмета на община Благоевград – д-р Атанас Камбитов, от мое име и от името на целия екип, който организира това прекрасно събитие. Това е един от проектите, които Община Благоевград изпълнява заедно със своите партньори от Гърция и е резултат от дългогодишно партньорство, целенасоченото сътрудничество в областта на културата и туризма. Проектът е своеобразен мост между поколенията, общностите и културите на двете страни. Допринася за поддържане на трайни добросъседски отношения между двете държави. Вярвам, че фестивалът „Балкански игри” ще даде възможност на всеки един от вас да открие нови неща за културата и бита на двата народа. Сигурна съм, че тук ще намерите много нови приятели, а приятелствата ще продължат и за в бъдеще”, каза Зорница Кралева.  \r\nДвама от гръцките партньори по проекта – Анастасиос Заферидис и Джордж Арапакис, благодариха на Община Благоевград за топлото гостоприемство и за доброто сътрудничество. „Интересът към фестивала е много голям. Културата ни съединява, туризмът ни обединява. Чрез този фестивал ще се възползваме точно от тези възможности”, каза Заферидис.    \r\nМеждународният фестивал се провежда за първи път в Благоевград и цели да представи богатото културно наследство на България и Гърция с изпълнение на традиционни и за двете държави фолклорни песни, танци и игри. Той се реализира по проект „Интегриране на трансграничното значение на историческите и археологически ценности на България и Гърция в една устойчива тематична туристическа дестинация”, с акроним „Култура без граници“.  \r\nФестивалът популяризира уникалното културно-историческо наследство от автентичния фолклор на България и Гърция.  \r\nПаралелно с „Балкански игри” на площад „Македония” се провежда и „Занаят фест“, който продължава до 6 май. Жители и гости на Благоевград могат да се запознаят с тънкостите на занаяти като звънчарство, тъкачество, грънчарство, дърворезба, ножарство, пчеларство, изработка на накити и български народни инструменти.", "date": "2019.05.05", "title": "Благоевград: Звън на чанове и фолклорни ритми огласиха втория ден на фестивала „Балкански игри”"}
{"url": "http://www.focus-news.net/news/2019/05/05/2654071/gd-granichna-politsiya-normalno-se-osashtestvyava-preminavaneto-prez-vsichki-kontrolno-propuskatelni-punktove.html", "text": "Нормално се осъществява преминаването през всички български гранични контролно-пропускателни пунктове по данни към 14.00 часа. Това съобщиха от  ГД \"Гранична полиция\" .", "date": "2019.05.05", "title": "ГД \"Гранична полиция\": Нормално се осъществява преминаването през всички контролно-пропускателни пунктове"}
{"url": "http://www.focus-news.net/news/2019/05/05/2654055/papa-frantsisk-proiznese-traditsionnata-nedelna-molitva-tsaritsa-nebesna-ot-pl-aleksandar-nevski-v-sofiya.html", "text": "Папа Франциск произнесе традиционната неделна молитва „Царица Небесна“ от пл. „Александър Невски“ в София, предаде репортер на  Агенция „Фокус“ . Молитвата към Света Богородица се проследява на живо от милиони души по целия свят. Тя носи името „Царица небесна“ в периода след Великден, докато в останалото време се нарича „Ангел Господен“.  \r\nНа сцената на пл. „Св. Александър Невски“ бе изложена икона на Месемврийската Богородица, любима на папа Йоан XXIII или т. нар. Български папа – Анджело Ронкали, пред която папа Франциск се помоли.  \r\nПреди самата молитва Светия отец направи кратко обръщение към света, свързано с със силата на вярата и нейното обновление. \r\nЦветилена СИМЕОНОВА", "date": "2019.05.05", "title": "Папа Франциск произнесе традиционната неделна молитва „Царица Небесна“ от пл. „Александър Невски“ в София"}
{"url": "http://www.focus-news.net/news/2019/05/05/2654068/ivaylo-shopski-patuvashto-chitalishte-bashtino-ognishte-svatbata-e-aktsentat-v-izlozhbata-koyato-predstavyame-na-zanayat-fest-v-blagoevgrad.html", "text": "Сватбата е акцентът в изложбата, която Пътуващо читалище „Бащино огнище“ представя на тридневния „Занаят фест“ в Благоевград. Това каза за  Радио „Фокус“ – Пирин  Ивайло Шопски от пътуващото читалище. По думите му в изложбата се представя сватба, в която има манекени на двама младоженци, облечени с носии. „Също така и имаме кумове, свещеник, като всички наши манекени са от различни региони на България“, отбеляза Шопски. Той посочи, че сватбата представя основните етнографски области. „Представяме носии от Тракия, Добруджа, Родопите“, заяви Ивайло Шопски. Той допълни, че жителите на Благоевград могат да видят и фотоизложба с творби на известния фотограф Асен Великов. \r\nДенис НИКИФОРОВ", "date": "2019.05.05", "title": "Ивайло Шопски, Пътуващо читалище „Бащино огнище“: Сватбата е акцентът в изложбата, която представяме на „Занаят фест“ в Благоевград"}
{"url": "http://www.focus-news.net/news/2019/05/05/2654074/d-r-yanka-draganova-rzi-varna-absolyutno-ne-e-angazhiment-na-speshen-kabinet-ili-na-barza-pomosht-da-vadyat-karlezhi.html", "text": "Абсолютно не е ангажимент на спешен кабинет или пък на Бърза помощ да вадят кърлежи. Това каза в интервю за  Радио „Фокус“ – Варна  д-р Янка Драганова, директор на Дирекция „Надзор на заразните болести” към Регионална здравна инспекция (РЗИ) – Варна. Д-р Драганова обясни, че при ухапване най-добре пострадалите да се насочат към общопрактикуващ лекар. „Имаше такъв прецедент, може би, миналата година. Но знаете, че към всеки ДКЦ има дежурни общопрактикуващи лекари и може хората да обърнат към съответния ДКЦ, на чиято територия всъщност се намира ухапваният. Винаги има дежурни кабинети, които биха му помогнали“, обясни специалистът.  \r\nТя допълни, че отделните видове кърлежи могат да заразят ухапания с различни болести, поради което се препоръчва видово определяне на кърлежа. „Имаме биолог в РЗИ, който ще направи това видово определяне и съответно може да даде дали има заразеност на кърлежа с лаймската борелиоза. Що се касае до други видове заболявания, които пренасят, в РЗИ няма тестове за изследване и може да се обърнат към всички други частни лаборатории, могат да им направят изследване за заразеност на кърлежа“, допълни д-р Драганова. \r\nБояна АТАНАСОВА", "date": "2019.05.05", "title": "Д-р Янка Драганова, РЗИ – Варна: Абсолютно не е ангажимент на спешен кабинет или на Бърза помощ да вадят кърлежи"}
{"url": "http://www.focus-news.net/news/2019/05/05/2654063/reuters-turtsiya-nyama-da-se-ogane-pod-sanktsiite-na-sasht-za-s-400.html", "text": "Турция никога няма да се огъне под американските санкции заради споразумението за придобиване на руски системи за ПВО С-400, заяви турският вицепрезидент Фуат Октай в неделя, предава  Reuters . \r\nВашингтон твърди, че системите не са съвместими с оборудването на НАТО и може да компрометират неговите изтребители F-35. Той предупреди за евентуални санкции срещу Анкара в случай, че сделката за руските С-400 действително се реализира. \r\nПо местния телевизионен „Канал 7“, Октай заяви, че опасенията на САЩ са безпочвени и че планираната дата за първата доставка през юли остава непроменена. \r\n„Когато Турция подпише споразумение, Турция държи на думата си. Ние подписахме това споразумение и вече направихме плащания“, уточни той. \r\nПревод и редакция:", "date": "2019.05.05", "title": "Reuters: Турция няма да се огъне под санкциите на САЩ за С-400"}
{"url": "http://www.focus-news.net/news/2019/05/05/2654072/mvr-mazh-e-zadarzhan-sas-zabraneni-predmeti-po-vreme-na-meropriyatiyata-s-papa-frantsisk.html", "text": "Няма допуснати нарушения на обществения ред по време на масовите мероприятия във връзка с посещението на папа Франциск в София. Към момента има един задържан – мъж на 58 години. Това съобщиха от пресцентъра на  МВР . Той е бил забелязан от служители на реда на един от централните булеварди със забранени предмети и е отведен в столично районно управление. \r\nПредвидените събития от посещението продължават по програма. Призивът към гражданите, които искат да присъстват на публичните прояви, е да се отправят местата, на които те ще се състоят колкото се може по-рано, контролните пунктове имат готовност за проверки 3 часа по-рано от планираното начало на проявите. Изискванията са да не се носят обемисти багажи, което би отнело повече време при осъществяването на проверките. Няма да се допускат хора в явно нетрезво състояние и такива носещи огнестрелно и хладно оръжие. За времето на провеждането на мероприятията няма да се допуска използването на дронове, за да не се застрашава животът и здравето на присъстващите.", "date": "2019.05.05", "title": "МВР: Мъж е задържан със забранени предмети по време на мероприятията с папа Франциск"}
{"url": "http://www.focus-news.net/news/2019/05/05/2654075/evropeyski-izbori-2019-ruenskoto-selo-prosenik-e-s-obnoveno-chitalishte-i-nov-kulturen-zhivot-s-lichni-dareniya-ot-deputati-ot-gerb.html", "text": "Изцяло обновеното читалище „Ралю Тодоров Кехайов 1929“, в руенското село Просеник, отвори врати. Сградата на културната институция не беше ремонтирана 60 години. Гости на откриването бяха кандидатите за евродепутати от ГЕРБ Ивелина Василева и Асим Адемов и народните представители Димитър Бойчев, Диана Саватева, Ася Пеева и Галя Желязкова, съобщиха от пресцентъра на  ПП ГЕРБ .  \r\nЗа реконструкцията на читалището са използвани две парични дарения – от заплатите на депутатите от парламентарната група на ГЕРБ и от основателя на две здравни заведения в Бургас Семир Абумелих.  \r\n„Когато помагаме, не делим общините спрямо политическа сила, която ги управлява. Всички хора трябва да живеят в по-добра среда, това е и нашата цел. За да се пазят традициите и духовността е необходима и финансова подкрепа“, каза Ивелина Василева в препълнената зала на читалището. Тя припомни, че миналата година беше реконструиран пътят от с. Просеник до Слънчев бряг, с помощта на правителството. Бяха отпуснати средства от Междуведомствената комисия по бедствия и аварии за справяне с щетите от природни бедствия. \r\nНа училището, в селото, вече са отпуснати средства от Министерството на образованието за изграждане на спортна площадка. Избран е изпълнител и започва изграждането на спортните съоръжения.  \r\nОсигурени са средства и за нова детска площадка, която ще замени старите уреди до читалището.  \r\n„Вярваме, че няма втора ръка хора, населени места и държави. За това ще настояваме и в Европейския парламент. Бъдете активни граждани“, призова Василева. \r\nАсим Адемов сподели, че по време на предизборната кампания различни партии посещават населените места и обещават, но всички в залата виждат реално изпълнен ангажимент. „Аз съм родом от село край Гоце Делчев, там продължавам да живея. За да бъде едно село живо, будно, то трябва да има храм, училище и читалище, а вие имате всичко това. Нека в обновеното читалище кипи културен живот и да носи радост на жителите на с. Просеник“, пожела кандидатът за евродепутат.  \r\nКметът Стоян Добрев благодари на представителите на ГЕРБ за подкрепата и заедно с председателя на читалището Радостина Топчиева връчиха благодарствени писма и плакети на областния председател на ГЕРБ Димитър Бойчев и на Семир Абумелих.  \r\nПървата постановка в обновената културна институция бе на самодеен състав към читалище „Самообразование 1919“ от Приморско.", "date": "2019.05.05", "title": "Европейски избори 2019: Руенското село Просеник e с обновено читалище и нов културен живот, с лични дарения от депутати от ГЕРБ"}
{"url": "http://www.focus-news.net/news/2019/05/05/2654080/veliko-tarnovo-145-godini-ot-sazdavaneto-si-shte-otbelezhi-tazi-godina-chitalishteto-v-nay-golyamoto-selo-v-obshtinata-resen.html", "text": "145 години от създаването си ще отбележи тази година НЧ „Народна Просвета 1874“ в село Ресен. Това съобщи за  Радио „Фокус“ – Велико Търново  председателят Дияна Джанзова. Тя посочи, че тази година е юбилейна и за ДФГ „Ресенче“ и групата за изворен фолклор „Зелен бръшлян” към читалището. Предвижда се годишнините да бъдат отбелязани с тържества, за организирането на които са предвидени и допълнителни средства към бюджета. \r\nЧиталището е основано през 1874 година от Димо Василев Рогев като просветно дружество „Славейче“. През 1893 година става читалище „Росица“, през 1945 година – НЧ „Народна просвета“. Дияна Джанзова посочи, че към читалището функционират два самодейни състава и четири клуб, сред които Клуб за хора и народни танци „Ресенски япрак“, женски клуб „Жените заедно“, Туристически клуб “Орловица”и Клуб по краеведство „Родолюбие”. \r\nНадежда КРЪСТЕВА", "date": "2019.05.05", "title": "Велико Търново: 145 години от създаването си ще отбележи тази година читалището в най-голямото село в общината Ресен"}
{"url": "http://www.focus-news.net/news/2019/05/05/2654081/evropeyski-izbori-2019-kandidatite-za-evrodeputati-eva-maydel-i-andrey-novakov-shte-posetyat-rusenska-oblast-na-6-may.html", "text": "Кандидатите за евродепутати на листата на ГЕРБ и СДС за изборите за Европейски парламент Ева Майдел и Андрей Новаков ще посетят Русенска област на 6 май 2019 г. (понеделник), съобщиха от пресцентъра на  ПП ГЕРБ . Те ще бъдат придружени от Пламен Нунев – областен координатор на ГЕРБ – Русе и народен представител и неговите колеги Светлана Ангелова и Андриан Райков. \r\nОт 9.00 часа кандидатите за евродепутати ще посетят град Сливо поле (Община Сливо поле), като ще се срещнат с кмета на Общината Валентин Атанасов и екипа му, както и с граждани на площад „Демокрация“ № 1. \r\nОт 10 часа Майдел и Новаков ще присъстват на тържествена света литургия и курбан в село Ряхово (Община Сливо поле). Събитието ще се състои в храма „Свети Георги“ в населеното място. \r\nКандидатите за евродепутати ще присъстват на честванията по повод празника на Русе. В 11 часа те ще бъдат пред т. нар. „Часовник“ до Съдебната палата и на площад „Княз Александър Батенберг“, където ще се насладят на музикални етюди в изпълнение на ученици от НУИ „Проф. Веселин Стоянов“ – Русе. В 12 часа на площад „Княз Александър Батенберг“ двамата ще поднесат венец и цветя пред Паметника на загиналите в сръбско – българската война на площад „Княз Александър Батенберг“. \r\nВ 13.30 часа започва посещението на кандидадите за евродепутати от листата на ГЕРБ и СДС в русенския автомобилен производител Sin Cars, намиращ се на бул. „Трети Март“ № 56. \r\nВ 15 часа Ева Майдел и Андрей Новаков ще направят преглед на изграждащите се спортна и стрийт фитнес площадки в село Копривец (Община Бяла). \r\nОт 17 часа ще се проведе среща с жители на град Бяла.", "date": "2019.05.05", "title": "Европейски избори 2019: Кандидатите за евродепутати Ева Майдел и Андрей Новаков ще посетят Русенска област на 6 май"}
{"url": "http://www.focus-news.net/news/2019/05/05/2654079/anadolska-agentsiya-ankara-garantira-pravata-na-severen-kipar-v-iztochnoto-sredizemnomorie.html", "text": "„Анкара е решена да защитава правата на турците киприоти в Източното Средиземноморие в рамките на международното право“, заяви министърът на отбраната на Турция Хулуси Акар в неделя пред   „Анадолската агенция“ . \r\n„Заедно с правата й в Източното Средиземноморие и Егейско море според международното право, като страна-гарант, Турция е решена винаги да защитава правата на хората от Турска Република Северен Кипър (ТРСК) и да не допуска да бъде поставена пред свършени факти“, обясни военният в изказване, дошло един ден след призива на Министерството на външните работи на Гърция към Анкара да спре сондажните дейности в Източното Средиземноморие. \r\nАкар призова Атина към здрав разум и сътрудничество и подчерта, че енергийните ресурси в Егейско море и Източното Средиземноморие трябва да служат като мост към мир, диалог и общо развитие. \r\nТурското външно министерство също издаде изявление в събота, за да отхвърли забележките, направени от ръководителя на външната политика на ЕС Федерика Могерини относно проучвателните дейности на Турция в Източното Средиземноморие. \r\n„Свързаните с проучването за въглеводороди дейности на Турция се основават на легитимните й права, произтичащи от международното право. Както сме подчертавали в много случаи, тъй като имаме най-дългата брегова ивица в региона, ние ще защитаваме нашите права и интереси в рамките на нашия континентален шелф, както и тези на турците киприоти на остров Кипър“, заявиха от ведомството. \r\nАнкара постоянно оспорва едностранните сондажи на Република Кипър в Източното Средиземноморие, на основание, че турците киприоти също имат права върху ресурсите в района, припомня „Анадолската агенция“, като посочва, че „Кипър е разделен от 1974 г., когато превратът на кипърските гърци е последван от насилие срещу турците на острова и намесата на Анкара като сила на гарант“. \r\nПревод и редакция:", "date": "2019.05.05", "title": "„Анадолска агенция“: Анкара гарантира правата на Северен Кипър в Източното Средиземноморие"}
{"url": "http://www.focus-news.net/news/2019/05/05/2654077/plovdiv-ustanovena-e-samolichnostta-na-dvete-zhertvi-ot-katastrofata-na-patya-mezhdu-oblastniya-grad-i-asenovgrad.html", "text": "Установена е самоличността на двете жертви от катастрофата между джип и лек автомобил на пътя Пловдив-Асеновград. Това съобщи за  Радио \"Фокус\"-Пловдив  говорителят на ОДМВР-Пловдив. След приключване на огледа на тежката катастрофа е установено, че загиналата жена е на 43, а мъжът - на 67 години. Те са пътували в леката кола. В болница са откарани шофьорът на колата, на 43 години, и две жени, пътували с него, на 64 години. В джипа сам е пътувал шофьорът - 70-годишен. Взета му е кръвна проба за употреба на алкохол и наркотични вещества. По случая е образувано досъдебно производство за разследване на причините, довели до инцидента.  \r\nЦветана ТОНЧЕВА", "date": "2019.05.05", "title": "Пловдив: Установена е самоличността на двете жертви от катастрофата на пътя между областния град и Асеновград"}
{"url": "http://www.focus-news.net/news/2019/05/05/2654078/evropeyski-izbori-2019-kandidatite-za-evrodeputati-andrey-kovachev-mariya-gabriel-i-lilyana-pavlova-shte-se-sreshtnat-s-grazhdani-vav-voluyak-i-bankya.html", "text": "Кандидатът за евродепутат Андрей Ковачев ще присъства на откриване на ремонтирания паметник на загиналите в Първата световна война в сeло Волуяк, съобщиха от пресцентъра на  ПП ГЕРБ . Събитието ще се проведе на 6 май 2019 г. (четвъртък) от 11.00 часа. \r\nВ 17.00 часа  кандидатите за евродепутати Андрей Ковачев, Мария Габриел и Лиляна Павлова ще се срещнат с жители на Банкя. Събитието е от 17.00 часа в парк „Ротонда“ в града.", "date": "2019.05.05", "title": "Европейски избори 2019: Кандидатите за евродепутати Андрей Ковачев, Мария Габриел и Лиляна Павлова ще се срещнат с граждани във Волуяк и Банкя"}
{"url": "http://www.focus-news.net/news/2019/05/05/2654054/papa-frantsisk-hristos-zhivee-toy-e-nashata-nadezhda-i-nay-prekrasnata-zhiznenost-na-tozi-svyat.html", "text": "Христос живее, той е нашата надежда и най-прекрасната жизненост на този свят. Това каза папа Франциск по време на традиционната си неделна молитва „Царица Небесна“, която днес произнесе от София, предаде репортер на  Агенция „Фокус“ . \r\n„Скъпи братя и сестри, Христос Воскресе! С тези думи от древни имена по тези български земи християни, православни и католици си разменят пожелания. Те изразяват победата на Исус Христос над смъртта. Те са свидетелство за нашата вяра“, заяви папа Франциск. „Това, което искам да ви кажа, е, че Христос живее, той е нашата надежда и най-прекрасната жизненост на този свят. Всичко, което Той докосва, става ново и се изпълва с жизненост. Той живее и те иска жив, Той е в теб, Той е с теб и не те изоставя никога, колкото и да се отдалечиш, Той върви с теб. До теб е Възкръсналият, който непрекъснато те зове и те очаква, за да започнеш отначало. Него никога не Го е страх да започне отначало. Той винаги ти дава ръка, за да започнеш отново. Когато се чувстваш стар и преуморен от тъга, имаш страхове, съмнения и провали, Той ще бъде там, за да ти даде отново надежда. Той живее, Той те иска жив и върви редом с теб“, каза още Светият отец. „В историята на църквата и в България е имало пастири, които са се отдалечили от светостта на живота. И тук искам да припомня светия пастир – св. Йоан XXIII, той е живял тук. Тук той се е научил да цени традицията на източната църква, установявайки отношения на приятелство с другите вероизповедания. Трябва да благодарим на тази земя за мъдрата и вдъхновяваща интуиция на добрия папа“, посочи папа Франциск. \r\nПо думите му България е кръстопът, на който се срещат и водят диалог различни вероизповедания. „Това показва желанието на всички да изминат пътя, все по-необходим, да възприемат културата на диалога като път, общото сътрудничество като поведение, земното познаване като метод и критерий. Намираме се близо до църквата „Св. София“ и катедралния храм „Св. Ал. Невски“, където се помолих в спомена на св. св. Кирил и Методий. В желанието да демонстрирам отношение и обич към тази църква, имах радостта да прегърна преди малко моя брат – Негово Светейшество българския патриарх Неофит, както и митрополитите от Св. Синод“, заяви папа Франциск. „Сега се обръщаме към блажената Дева Мария, за да помогне тя да продължим да се разпознаваме взаимно като деца на един и същ баща“, каза той. \r\nПапа Франциск се помоли пред иконата на Месемврийската Богородица, която е изложена на пл. „Свети Александър Невски“. \r\nЦветилена СИМЕОНОВА", "date": "2019.05.05", "title": "Папа Франциск: Христос живее, той е нашата надежда и най-прекрасната жизненост на този свят"}
{"url": "http://www.focus-news.net/news/2019/05/05/2654085/evropeyski-izbori-2019-elena-yoncheva-bsp-za-balgariya-tezi-izbori-sa-vazhni-za-balgariya.html", "text": "„Ние не мълчим и ГЕРБ вече си отиват. Управляващите владеят медиите и това се вижда в Европейския съюз. Само преди 10 години бяхме на едно място с Франция по свобода на медиите.\" Това заяви водачът на листата на \"БСП за България\" за евроизборите Елена Йончева по време на среща с обществеността в Кресна, съобщиха от пресцентъра на  БСП .  \r\n„Ако истината се изрича достатъчно силно, тя има сила. Дори партньорите на ГЕРБ в Европа не могат да не вземат отношение по огромната корупция в България”, заяви още тя. Йончева изрази мнение, че ГЕРБ разчитат на манипулации чрез медиите и че страхът на хората идва от това, че срещу тях се вадят бухалки. По думите ѝ незащитеният човек не знае дали няма да остане без работа, ако надигне гласа си срещу несправедливостта. „Опитваме се да даваме гласност на нередностите у нас. България е болна, но не безнадеждно и има алтернатива. Левицата ще бъде силна в Европейския парламент”, категорична бе тя. Йончева каза, че с колегите ѝ ще реализират социалната програма за минимална европейска пенсия и минимална европейска заплата. „Има програми - младежка, детска гаранция, образователна програма, които ще дадат на младите хора възможост да се реализират и ние ще ги реализираме”, каза тя.  \r\n„Когато имаш човек, който 10 години управлява и не го е грижа за хората, на първо място, важността на тези избори е за България”. Йончева изтъкна, че БСП ще разчита на европейската прокуратура. \r\n„След тези изборите ще има предсрочни парламентарни избори, след които бандата на Борисов ще се разпадне. Тя вече започна да се разпада, защото хората видяха, че това е машина за грабеж”, добави тя. Йончева каза със съжаление, че младите хора напускат България, всеки втори българин е на границата на бедността, а икономическият ни растеж е растеж на развиващите се страни, който гарантира бедността и на следващите поколения.", "date": "2019.05.05", "title": "Европейски избори 2019: Елена Йончева, \"БСП за България\": Тези избори са важни за България"}
{"url": "http://www.focus-news.net/news/2019/05/05/2654083/afp-dvama-palestintsi-sa-zaginali-v-rezultat-ot-udarite-na-izrael-po-ivitsata-gaza.html", "text": "Двама души са загинали в неделя в Газа в резултат от авиоудар на Израел, съобщава местното Министерство на здравеопазването, предава  AFP . \r\nВедомството е регистрирало два смъртни случая на територията на анклава. \r\nПревод и редакция:", "date": "2019.05.05", "title": "AFP: Двама палестинци са загинали в резултат от ударите на Израел по Ивицата Газа"}
{"url": "http://www.focus-news.net/news/2019/05/05/2654069/ria-novosti-ministarat-na-otbranata-na-ukrayna-e-udiven-ot-dumite-na-kolomoyski-za-grazhdanska-voyna-v-donbas.html", "text": "Думите на украинския олигарх Игор Коломойски за войната в Донбас предизвикаха удивление в министъра на отбраната на Украйна Степан Полторак, който разкри това в рамките на интервю за телевизионния канал „Прямой“, предава  РИА Новости . \r\nПо-рано Коломойски заяви, че конфликтът в Югоизточна Украйна е „вътрешна гражданска война“, в която украинци воюват с украинци. \r\nПо думите на Полторак, той не е очаквал такива думи от бизнесмена, който „много е помагал“ на въоръжените сили на страната. Той добави, че в Донбас има „руска агресия“. \r\n„Казвам ви честно, удивен съм, защото си мислех, че в Украйна няма нито един човек, който мисли така. Смятах, че всички украинци разбират, кой именно воюва в Донбас, с чие оръжие и кой осъществи агресията и в Крим, и в Донецк, и в Луганск. Това е известно и в повечето страни по света. Бих искал да подчертая още веднъж, че през 2014 година Руската Федерация осъществи агресия срещу Украйна. И днес ние се защитаваме от агресора“, заяви Полторак. \r\nПревод и редакция:", "date": "2019.05.05", "title": "РИА Новости: Министърът на отбраната на Украйна е удивен от думите на Коломойски за гражданска война в Донбас"}
{"url": "http://www.focus-news.net/news/2019/05/05/2654086/evropeyski-izbori-2019-iliana-benovska-stanishev-kato-moma-anglichanka-li-shte-pokanite-borisov-na-debat-stanishev-kanya-gabriel.html", "text": "Станишев, като „мома англичанка“ ли ще поканите Борисов на дебат, пита Илиана Беновска лидера на ПЕС и кандидат за евродепутат от „БСП за България” Сергей Станишев, който отговаря: „Каня Габриел!“, в интервю за  предаването  „Беновска пита“ :  Илиана Беновска:  Взимаме това интервю на 2 май 2019 г. и ще го излъчим в неделя на 5-ти май, разговаряме с лидера на ПЕС и кандидат за български евродепутат от БСП Сергей Станишев, добър ден, г-н Станишев! Сергей Станишев:  Добър ден! Илиана Беновска:  Станишев, като „мома англичанка” ли ще поканите Борисов на дебат?  Сергей Станишев:  Каня Габриел! Илиана Беновска:  Малко българска тематика преди да отидем в Европа, защото това е най-важната тема, която трябва да разискваме. Как се чувствате в предизборна кампания от страна на БСП? Сергей Станишев:  Отлично се чувствам, защото тези избори са важни и ще дам всичко от себе си БСП да постигне максимален резултат. Илиана Беновска:  Изгладиха ли се противоречията между Вас и Нинова? Сергей Станишев:  Мисля, че Националният съвет подреди листата, оттук нататък всеки трябва да направи своето усилие като част от листата и изобщо част от БСП, защото всички разбираме, че залогът не е само колко евродепутати ще вкара една или друга партия. Залогът е каква е политическата среда в страната и има ли условия за промени, желание за промени, или хората си харесват статуквото. Това ще бъде големият спор на тези избори. Илиана Беновска:  Каква кампания водите в момента, правите обиколки, срещате се с хора? Сергей Станишев:  Да, това е най-важното и най-естественото за една кампания. Вие знаете, че аз имам известен опит в правенето на кампании, затова за мен е най-важно да стигнем до хората, да ме чуят, аз да ги чуя, какво ги вълнува и е много сложна задачата да се преведе европейската тематика на това, което касае ежедневието на българина. Затова знаем, че винаги на европейски избори активността е по-ниска, хората смятат, че тези избори са много далечни, те не разбират работата на тези институции. Но всъщност започват да осъзнават според мен все повече българи, че това, което се решава в ЕП и изобщо в ЕС касае нашия живот ежедневно. И един нагледен пример беше това, което се случи около пакета „Макрон“, свързан с българските превозвачи, защото засяга техния живот, техните доходи, техния поминък. И затова водихме такава ожесточена битка, защитавайки българския национален интерес и търсейки различен баланс. Но освен това разбира се кое ги вълнува хората? Ами естествено на първо място доходите, работата им, възможността да изучат децата си и също така да помогнат на своите родители. Това е нормалният стремеж и грижа на всеки един човек. Говоря и за това как Европа може да промени нашия живот тук сега. И социалистите в ЕС тръгваме към тези избори с много амбициозна програма за промени в ЕС. Първо не трябва да допуснем един голям риск за България – Европа на скоростите. Има много сили, които виждат Европа на концентрични кръгове и тогава ние сме неизбежно в периферията. Илиана Беновска:  Добре, нека да Ви попитам нещо, за да стане диалог. Европа на скорости, обаче знаете изявлението на президента на Франция Макрон, че той иска повече сигурност за центъра на Европа, повече граница ... Сергей Станишев:  Той е носител на тази идеология, но не социалистите! Илиана Беновска:  Повече Шенген, а не периферията. Сергей Станишев:  Той е носител точно на тази идеология и разбиране, че тези, които са по-близки, по-напред трябва да се интегрират повече вътрешно, а останалите трябва да бъдат повече в периферията. Ние трябва първо да се преборим срещу това. Социалистите в ЕП и изобщо в Европа са за това Европа да бъде единна, солидарна и също така Европа да стане отново социална, защото това е днес големият дефицит на ЕС. Защо десетилетия ЕС създаваше оптимизъм и надежда? Защото гарантираше, че животът на всяко семейство ще е по-добър утре и животът на следващото поколение ще е по-добър от този на предишното. Илиана Беновска:  Но много хора вече мислят, че това е било илюзия и знаете, че националистите затова взимат връх напоследък. Сергей Станишев:  Това, което се случи в ЕС е, че десните политики, особено отчетливо след 2008 г., когато започна кризата, преобладаваха и орязаха социална Европа. Това е големият дефицит днес – недостигът на социална Европа. Защото така нареченият Пакт за стабилност, който кара всяка държава да бъде вкарана в едно „прокрустово ложе“ на бюджетни дефицити, ограничения. Къде се реже! Ами реже се от здравеопазване, образование, социална защита. Това се борим да се преобърне и това е най-голямата амбиция на социалистите в ЕС. Ние успяхме да прокараме в ЕП Европейския социален стълб с 20 конкретни политики зад които заставаме. Илиана Беновска:  Говорите за ПЕС? Сергей Станишев:  Да, за ПЕС и за групата на социалистите. Ние бяхме водещи в това, но това още не се е превърнало в план, затова ни трябва сила чрез брой депутати, брой премиери, за да можем да превърнем този Европейски социален стълб в европейска реалност и в план за действие, който да включва и младежка гаранция, която вече извоювахме, тя работи и дава поминък и старт в живота на милиони европейски младежи. И детска гаранция, за да може децата, независимо дали са от богато или бедно семейство, да имат достъп до детска градина, да имат там добро хранене и достъп до здравеопазване. Да има културен чек и той е реалност в няколко страни, където управляват социалистите, като Италия, те го въведоха там. И тук в България БСП го е предложила в парламента като законодателна инициатива, всеки млад човек да има ваучер, който му дава достъп до култура, до кина, до театри, да си купува книги. Илиана Беновска:  В Полша също го направиха това. Сергей Станишев:  Това е наша инициатива. Ние не сме против това, това и Макрон между другото го казва, ние не сме против това да взаимстват наши идеи и другите, но въпросът е, големият въпрос е това да се превърне в обща европейска политика с достатъчно финансиране, за което ние ще се борим и за това в Европа да има общи стандарти за минимално заплащане на труда. Защото днес е огромна разликата и няма единен механизъм. И това влагаме в нашия манифест.  Илиана Беновска:  Звучите доста предизборно да Ви кажа! Сергей Станишев:  Това не е предизборно, това е една битка, която ние водим от години. Илиана Беновска:  Звучите доста предизборно и казвате „солидарни“, „общи“, на няколко пъти употребихте „общи цели“, „общи интереси“, къде е солидарността обаче и общността, например Германия изгражда втори „Северен поток“, а ние не успяхме да изградим „Южен поток“? Сергей Станишев:  Много е важно ние като държава да се научим да отстояваме интересите си и да намираме съюзници. Аз като човек, който стартира идеята за „Южен поток“ в България и е отстоявал винаги необходимостта от този газопровод мога да кажа, че през 2014 г. нещата бяха докарани дотам той да стартира. Бяха дадени строителните разрешения, бяха преведени парите за строителството от страна на „Газпром“. Не аз съм го спрял, други го спряха, друго правителство. Илиана Беновска:  Не го спря България, спря го Европа, г-н Станишев! Сергей Станишев:  Не е така! Илиана Беновска:  Бъдете толерантен!  Сергей Станишев:  Не, аз съм толерантен изключително, знам, че имаше натиск, но мога да кажа, че аз никога не съм се поддавал на този натиск.  Илиана Беновска:  Но Вие, ако бяхте министър-председател ... Сергей Станишев:  Щеше да бъде изграден! Илиана Беновска:  И ако Европа Ви беше казала, че нарушавате пакет номер 3 ...  Сергей Станишев:  Първо Европа не е единна, в Европа трябва да умееш да отстояваш своя интерес. И това съм успявал и умея да го правя, смея да го твърдя.  Илиана Беновска:  Я ясно го кажете, вие щяхте да построите „Южен поток“, така ли?  Сергей Станишев:  Да, щях да го отстоявам.  Илиана Беновска:  Как точно? Сергей Станишев:  Ами защото трябва да се работи, както Ви казах, системно. Трябва да се научим да си отстояваме интересите и да си намираме съюзници. И „Южен поток“, и пакетът „Макрон“ и други примери ... Илиана Беновска:  Къде Борисов не намери съюзниците? Сергей Станишев:  Ами след като е спрян очевидно не са намерени достатъчно съюзници.  Илиана Беновска:  Вие знаете, че единна беше върхушката на Европа, че не можем да строим. Сергей Станишев:  Аз също съм се сблъсквал с този натиск, но никога не съм приемал, че този проект противоречи на някакви принципи или правила на ЕС. Затова Ви казах, че към лятото на 2014 г. имаше всички издадени разрешителни за започване на строеж. Илиана Беновска:  Добре, щом говорим и за енергетика още нещо, тогава как ще се преборите например с това, че например Европа иска да закрие нашата минно-добивна промишленост заради вредни емисии? Сергей Станишев:  Вие сигурно не си спомняте, но преди ...  Илиана Беновска:  Спомням си, в Стара Загора преди 2 години!  Сергей Станишев:  Да, тогава аз казах много ясен план какво трябва да прави държавата. Първо трябва да разберем, че наистина здравето на хората е важно, околната среда е важна и чистота на въздуха е важна.  Илиана Беновска:  Тоест Вие сте готов да жертваме 300 000 семейства?  Сергей Станишев:  Не, не съм казал такова нещо! Не вкарвайте Ваши думи в моята уста!  Илиана Беновска:  Провокирам Ви да кажете.  Сергей Станишев:  Това, което казах тогава, е, че трябва да покажем усилия. Да, ние имаме обективно много лоши дадености, защото нашите въглища, специално в Маришкия басейн, за съжаление са нискокалорийни с много богато съдържание на сяра, което се отделя при изгаряне.  Илиана Беновска:  Но са най-евтината електроенергия!  Сергей Станишев:  Да, и казах и тогава – ние трябва да покажем усилия за подобряване на околната среда. Това може да стане и чрез европейски фондове, има и други механизми на държавна подкрепа, които частично сега се реализират и с това да седнем и да водим разговори за изключения, дерогации, отлагане на редица условия за България, защото просто трябва да кажем – разберете, при нас наистина става въпрос за десетки хиляди хора, заети в този сектор и за цената на тока.  Илиана Беновска:  Това се прави, но Вие виждате, че няма никакви последици и никой не иска да отложи спирането на „Марица Изток“ 2.  Сергей Станишев:  Вижте, не става с „кавалерийска атака“ или с един акт, става с ежедневна последователна работа в това число и на всички нива, и в ЕК, и със страните членки. И много често съм виждал за съжаление, че ние не действаме достатъчно системно и затова не успяваме в редица случаи. Илиана Беновска:  Добре, Вие ще намерите ли общи пресечни точки с Борисов сега при новия ЕП например по този въпрос? Сергей Станишев:  Мога да Ви дам един пример, който касае специално темата с Маришкия басейн и българските тецове. Единствената политическа сила в чиято платформа ясно съм видял, че да, трябва да вървим към по-зелена икономика, но тя трябва да бъде съпътствана с финансиране и със специален фонд за справедлив преход, който да защити ...  Илиана Беновска:  Финансиране от?  Сергей Станишев:  От ЕС! Който за защити тези региони, тези сектори от индустрията, които ще бъдат пострадали при тази политика.  Илиана Беновска:  Как ще извоювате благосклонност за финансиране, как? Борисов Вие казвате той ръководи, той е отговорен, а Вие как можете да бъдете полезен на България като лидер на втората политическа сила? Сергей Станишев:  Това е ангажимент на цяла политическа сила, това е в нашия предизборен манифест, подкрепен от всички партии, в това число и управляващите, той ще бъде част от изискванията, които ние ще поставим в следващия ЕП в разговорите с другите, при следващия бюджет, който се формира сега през 2019-2020 г. ние ще поставим това изискване и той да бъде достатъчно сериозно финансиран фонд.  Илиана Беновска:  Да разбираме ли, че Вие всъщност, без да Ви обвинявам в колаборационизъм, намирате национални пресечни точки със своя опонент Борисов и ГЕРБ в тази кампания?  Сергей Станишев:  Нека да разграничим нещата. Аз винаги съм бил на ясна последователна позиция, имаме с ЕНП и с ГЕРБ в това число, като част от ЕНП, на европейска основа, много тежки различия, фундаментални, защото социалистите се борят Европа да стане отново социална. ЕНП са тези, които наложиха бюджетните рестрикции и орязването на социална Европа, която се налага на всяка държава отгоре, разбирате ли?  Илиана Беновска:  Да, това е най-голямата идеологическа разлика!  Сергей Станишев:  Да, и тя няма да бъде заличена нито в тази кампания, нито след нея и нашата цел е да формираме ново мнозинство в ЕП и институции...  Илиана Беновска:  С кого?  Сергей Станишев:  Със зелени, комунисти, либерали и други, ще видим какъв ще е резултатът, около най-голямото ядро на тази нова политика, която ще бъде от социалистите. Ние ще бъдем най-голямата сила в ляво-центристкото пространство във всички случаи.  Илиана Беновска:  Искате да кажете, че можете да получите числово превъзходство над ЕНП и техните партньори?  Сергей Станишев:  Да!  Илиана Беновска:  Това не е ли илюзия?  Сергей Станишев:  Не, не е илюзия? Това е възможност. Освен ако ЕНП против всички свои заявления, че те са проевропейска дясноцентристка сила, направят съюз с крайните националисти. И тук това е тест за ЕНП, защото ние сме казали, че с тези няма да правим съюз в името на властта и това е различието. На много места ...  Илиана Беновска:  Това беше подсказано от Виктор Орбан ...  Сергей Станишев:  Да, Виктор Орбан, който сега е в изолация.  Илиана Беновска:  Който говори за това, че може би ЕНП трябва да се съюзят с националистите заради изборните резултати.  Сергей Станишев:  Нека видим ЕНП къде стоят в действителност. Това ще бъде най-голямото изпитание за тях, защото видяхме в много страни, и в Австрия, и в Испания на ниво Андалусия, те правят съюз с дявола, с крайните антиевропейски националисти.  Илиана Беновска:  Сега испанците с кого ще направят съюз, след като спечелиха с много крехко мнозинство?  Сергей Станишев:  О, спечелиха с много силен резултат, ако позволите да Ви коригирам!  Илиана Беновска:  Колко числово?  Сергей Станишев:  Вижте, ЕНП се срина в Испания, те от сто тридесет и няколко депутати паднаха на 65. Социалистите качиха много, ще Ви кажа защо. Защото те водиха битка за бъдещето. Изобщо политиката, за да бъде интересна на хората, да ги зарежда с енергия, трябва да говори за бъдещето, как ще живеем утре. Социалистите отидоха и предоставиха ясен план за бъдещето, за социални реформи, за увеличаване на доходите на хората, за защита правата на жените и много други конкретни измерения. С това те мобилизираха много голяма подкрепа и в ляво, и в центъра и съм убеден, че следващият премиер ще бъде отново Педро Санчес и ще има достатъчна подкрепа в парламента не само от социалистите ...  Илиана Беновска:  В коалиция с?  Сергей Станишев:  В коалиция с „Подемос“ и с други политически сили, които няма да сключат сделка с крайните националисти, които са по същество неофранкисти. За първи път с 10% една партия, която е крайнодясна влиза в испанския парламент и за съжаление Народната партия в Испания, заедно с така наречените либерали, партия „Граждани“ отидоха много в дясно в името на властта, защото планираха да направят с тях коалиция и да ги пуснат във властта. Е, това социалистите няма да направят.   Илиана Беновска:  Така, и понеже няма да Ви избират испанци, а кандидатствате от България ...  Сергей Станишев:  Понеже ме питахте!  Илиана Беновска:  Ще Ви върна към онзи въпрос, на който избегнахте дипломатично да ми отговорите.  Сергей Станишев:  Не, Вие не ми дадохте да Ви отговоря!  Илиана Беновска:  Питах Ви с Борисов, да, Вие толкова думи изговорихте досега.  Сергей Станишев:  Това ми е работата, да отговарям на въпроси.  Илиана Беновска:  А моята е да ги задавам.  Сергей Станишев:  Но на този въпрос ...  Илиана Беновска:  Кой е той?  Сергей Станишев:  Исках няколко пъти да Ви отговоря!  Илиана Беновска:  Къде намирате пресечни точки с Борисов по линията на националната отговорност и българщината?  Сергей Станишев:  Пресечните точки не с г-н Борисов, а с всички български партии, в това число и ГЕРБ, там, където касаят българския национален интерес. И те са няколко много ясно очертани сфери. Първо пакетът „Макрон“ не е приключил и ние трябва да продължим битката и в Европейския съвет, което е работа на правителството, и в ЕП в новия състав, този пакет да бъде пребалансиран, защото там има и справедливи и добри неща, които касаят права.  Илиана Беновска:  Честно казано това изглежда илюзия в момента.  Сергей Станишев:  Не, вижте, всяка добра идея може да изглежда илюзия, ако не се бориш със сигурност нищо няма да постигнеш. Но това е една сфера в която мога честно да кажа, всички български евродепутати от различни партии работехме в екип, взаимно си помагахме всеки в своята парламентарна група.   Илиана Беновска:  Това е известно, давайте нататък, говорите за бъдещето, нали казахте за бъдещето. Втори приоритет?  Сергей Станишев:  Сега предстои да се обсъжда най-важното – бюджета на ЕП. Ние трябва да отстояваме всички българи да има достатъчно пари за регионално развитие, защото не е тайна в предишния мандат комисията, специално комисарят Йотингер по бюджет и финанси, който е от ЕНП, предложи драстично орязване на парите за кохезия, сиреч сближаване, сиреч за регионална политика, това, което най-много касае българите и България, всяко едно населено място. Ние трябва да се борим парите за тази политика да са достатъчно.  Илиана Беновска:  Трети приоритет? Сергей Станишев:  Трети приоритет, този младежки план, който е наша инициатива, е полезен като цяло за България, защото много добре знаете как стоят нещата с младежката заетост в България, как стоят нещата с детските градини.  Илиана Беновска:  Помните ли, по-рано в разговора ви питах за младежката безизходица?  Сергей Станишев:  Да, затова трябва да има цялостна европейска политика, която дава на младото поколение нов шанс. Надявам се тук да намерим общи интереси, в това число и касаещи българската енергетика. Трябва да работим също така заедно, защото в крайна сметка тук опира до нещо, което е надпартийно.  Илиана Беновска:  Кога ще седнете Вие с Борисов да намерите като мъже, като политици и като отговорни хора, не се смейте, наистина сериозен съюз по тези въпроси, който не означава, пак казвам, смяна на ценностната система на една или друга партия?  Сергей Станишев:  Вижте, по тези въпроси работя с всяко едно българско правителство.   Илиана Беновска:  Да, но сега Борисов е начело на правителството.  Сергей Станишев:  И с г-н Борисов нямам проблеми.  Илиана Беновска:  Да, но Вашите съпартийци водят кампания на отрицанието, наричат Борисов „бандит“, „бухалкаджия“, вашата водачка на листата Елена Йончева. Вие не използвате този тон, кое е продуктивното?  Сергей Станишев:  Първо, съвсем естествено е кампанията на опозицията да бъде настъпателна към пороците на управлението днес, а те са известни, няма нужда и аз да ги повтарям, защото за тях се говори достатъчно.   Илиана Беновска:  Но може би опозицията трябва да бъде самокритична и към собствените си пороци. Елена Йончева най-ефективният говорител ли е против корупцията?  Сергей Станишев:  Аз съм казал преди много време, че когато управляващите започнат битка с Елена Йончева на тема корупция, след като от 10 години управлява ГЕРБ и се разпорежда с държавата, това е загубена битка за тях.  Илиана Беновска:  От кого, от Елена Йончева ли?  Сергей Станишев:  Не, от ГЕРБ.  Илиана Беновска:  Знаете, че КОНПИ разследва Елена Йончева, знаете, че има връзки, които ще бъдат доказани вероятно наистина с КТБ?  Сергей Станишев:  Съмнявам се! Познавам достатъчно добре Елена, не вярвам оттук да изскочи нещо, реално погледнато, това е мое убеждение.  Илиана Беновска:  Добра защита, но питам Ви отново, кога ще намерите, Вие ли ще бъдете инициатор, или ще чакате инициатива от както казахте „всяко правителство Борисов“ да седнете по националните приоритети?  Сергей Станишев:  Държавната политика се задава от управляващите на първо място. БСП е партия, която първа в България заяви много ясна позиция каква Европа виждаме половин година преди българското председателство. Формулирахме предложения и за българското председателство, и за това към каква Европа трябва да се стреми България.  Илиана Беновска:  Не ми говорете обаче като токова невинен, който не е участвал в управлението ...  Сергей Станишев:  Няма, аз изобщо не се разглеждам като невинен, няма нито безгрешен, нито невинен, особено сред политиците в България! След като хората в България живеят трудно, преди няколко дни излезе статистика – 22% от българите са под прага на бедността. Още 20% живеят в лишения. Тоест почти 45% от българите при нашите стандарти, не говоря за западноевропейските, живеят крайно трудно. Борбата с бедността трябва да бъде основна национална задача.  Илиана Беновска:  Това са унаследени проблеми, вие много добре знаете, че по време на вашето правителство не вдигнахте минималната работна заплата например!  Сергей Станишев:  По време на моето правителство за 4 години имаше близо 100% увеличение и на доходите, и на пенсиите!  Илиана Беновска:  Тогава икономиката в целия свят беше в подем.  Сергей Станишев:  Да, но не само това. Всичко е въпрос на избор. Един от моите министри, когато вземахме решение например през 2008 г. на всеки пенсионер за Коледа да получи по 150 лева, след като взехме това решение, което струваше много пари, няколкостотин милиона лева, близо 350 милиона струва ми се за 2,3 милиона пенсионери, въздъхна и каза – „г-н премиер, с тези пари можем да построим цяла магистрала „Тракия““. И аз му отговорих – „да, само че по-важно е как живеят хората в момента, как могат да посрещнат своите крайно остри нужди“. Това е винаги въпрос на избор. И едното е важно, и другото.  Илиана Беновска:  Защо не признавате например и постиженията на това правителство, а търсите само недостатъците. Защитихте Елена Йончева, Вас ви нарече Буш-младши, президент на САЩ, „Мистър Клийн“, можете ли да наречете госпожица Йончева „Мис Клийн“?  Сергей Станишев:  Вижте, аз не съм по силните определения, но познавам достатъчно добре Елена и знам, че тя е почтен човек. В това съм убеден!  Илиана Беновска:  А защо не признавате успехите на правителството на Борисов?  Сергей Станишев:  Защо да не признавам?  Илиана Беновска:  Казахте току що – магистралите или нуждите. Сергей Станишев:  Не, магистралите са хубаво нещо, но това не е нещо изключително като постижение. Всеки трябва да прави магистрали. И по мое време се правеха магистрали.  Илиана Беновска:  Кои магистрали се направиха по Ваше време?  Сергей Станишев:  Близо 120 километра магистрали са пуснати в експлоатация по време на моя мандат.  Илиана Беновска:  Страхотно! А защо метрото не работеше?  Сергей Станишев:  Но това не е само моя заслуга.  Илиана Беновска:  А защо метрото не работеше? Защо метрото не го строиха?  Сергей Станишев:  Не е вярно, че не се строеше, строеше се! Дори с г-н Борисов инспектирахме ...  Илиана Беновска:  Строеше се, но с „миши стъпки“, както имаше една игра!  Сергей Станишев:  Истината е, че големите европейски фондове дойдоха след 2007 г., преди това ги нямаше!  Илиана Беновска:  Защо?  Сергей Станишев:  Защото вкарахме България в ЕС! Добро утро!  Илиана Беновска:  Или защото българското правителство показа готовност да бъде коректен партньор?  Сергей Станишев:  Не, просто срокът за подготовка на един проект е по-дълъг от 1 или 2 години. Един голям проект, като метрото, се изготвя много дълго. И това всички го знаят. Всъщност първата година от всеки един програмен период, бюджетен период на ЕС е абсолютно загубено време за усвояване, защото тогава ЕК само одобрява общата рамка на всяка една страна и се водят преговори. Чак след това започва процесът на проектиране по конкретни обекти, след това започва усвояване и то нараства естествено към края на мандата. Но нека да видим сега как стоят нещата.  Илиана Беновска:  Добре, но аз непрекъснато Ви мъча, искам да чуя лидера на ПЕС, не само кандидата Сергей за български евродепутат. Искам да чуя лидера на ПЕС, неговата национална, политическа и европейска отговорност. Не се ли чувствате длъжен да бъдете и малко над ежедневните разправии, да бъдете обединител по някои приоритети, независимо, че управляващите не са Ви първи любимци?  Сергей Станишев:  Вижте, аз не само, че се чувствам длъжен, аз така съм и работил и работя във всяко едно мое качество. Когато опира до българския интерес съм на страната на българския интерес независимо какво е правителството и мога да кажа, за разлика от много бивши евродепутати и други представители в България, че никога не съм правил политически игри в името на нечий партиен интерес на гърба на България. Никога не съм действал срещу едно правителство само защото то е от друга политическа сила, но то е българско правителство. Ако някой твърди обратното, нека го докаже.  Илиана Беновска:  Ще видим, това е добър финал, предстоят още 24 дена ...  Сергей Станишев:  Много ми се иска, не съм сигурен дали ще стане това, в тази кампания да има все пак европейски разговор, наред с националния. Той е неизбежен, той е естествен, защото хората ги боли за това, което става в България днес.  Илиана Беновска:  С кого бихте разговарял Вие, бихте ли се явил ...  Сергей Станишев:  С всеки!  Илиана Беновска:  Бихте ли се явил на европейски разговор с Борисов?  Сергей Станишев:  Аз с всеки мога да разговарям по тези теми.  Илиана Беновска:  Бихте ли инициирал подобно нещо, не да чакате да Ви поканят като „мома англичанка”?  Сергей Станишев:  Вижте, нека бъдем реалисти, аз съм кандидат, който е на пето място в листата на БСП ...  Илиана Беновска:  Скромно каза той! Сергей Станишев:  Г-н Борисов е премиерът на държавата.   Илиана Беновска:  С най-дългия мандат в най-новата история. Но Вие сте трети мандат президент на ПЕС, така че!  Сергей Станишев:  Така е, да! Много добре знаете и мисля, че всички го знаят, в това число и г-н Борисов, че когато става дума за национален интерес, винаги може да разчита на мен!  Илиана Беновска:  Добре, питам Ви пак, като „мома англичанка” ли ще чакате, или можете да отправите покана към Борисов?  Сергей Станишев:  Не, вижте, сега сме в кампания!  Илиана Беновска:  И какво от това, това е моментът, зрелищен!  Сергей Станишев:  Г-н Борисов не участва в тази кампания. Той не е кандидат за евродепутат.  Илиана Беновска:  Няма значение. Вие не сте само кандидат за евродепутат, нали се разбрахме, вие сте и лидер на ПЕС трети мандат и човек, който е бил и министър-председател, и лидер на БСП и какви ли не други качества.   Сергей Станишев:  И съм показал, че работя за интереса на България, когато той възниква и той е водещ в моето поведение. И в това число пак Ви казвам, и с г-н Борисов, и с който и да е друг премиер или политик от България ...  Илиана Беновска:  Каните ли някого, хайде не каните Борисов, каните ли Мария Габриел например или петия в листата на ГЕРБ?  Сергей Станишев:  Разбира се аз съм готов да водя дебати по европейска тематика с всеки, в това число и с г-жа Габриел. Илиана Беновска:  Чакате да Ви поканят ли, питам за шести път, или Вие каните? Сергей Станишев:  Вижте, това не го решавам аз! Илиана Беновска:  Кой го решава, лидерката Нинова ли? Сергей Станишев:  Телевизиите канят участници в дебати и ако получа такава покана ще участвам.  Илиана Беновска:  Ето, ние „Канал 3” и „Радио К2” Ви отправяме покана, кого ще поканите на дебат?  Сергей Станишев:  Когото решат другите политически сили, те трябва да определят.  Илиана Беновска:  Вие кого ще поканите? Борисов каните ли го?  Сергей Станишев:  Пак казвам, това е друг контекст!  Илиана Беновска:  Габриел каните ли я? Сергей Станишев:  Каня я разбира се, да! Илиана Беновска:  Елена Йончева каните ли я?  Сергей Станишев:  Вижте, трябва да има по един представител от всяка политическа сила.  Илиана Беновска:  Може да поканим по двама, бихте ли седнал ...  Сергей Станишев:  Защо не, но вижте, когато са по двама става една говорилня, представете си колко души ще стоят около масата, няма да се чуем.  Илиана Беновска:  Защо? Имате еднакви европейски представи с Елена Йончева ли?  Сергей Станишев:  Мисля, че имаме, да.  Илиана Беновска:  Еднакви?  Сергей Станишев:  Елена е европеец по своите убеждения, в това съм сигурен.  Илиана Беновска:  Борисов бандит ли е?  Сергей Станишев:  Аз не хвърлям квалификации.  Илиана Беновска:  Тя така го нарича.  Сергей Станишев:  Добре, не ме питайте мен. Илиана Беновска:  Защото казахте, че имате еднакви възгледи.  Сергей Станишев:  Г-н Борисов е министър-председател на България в момента, аз съм институционален човек. Илиана Беновска:  Добре, значи организираме дебатите и Ви се обаждаме, ок?  Сергей Станишев:  Добре!  Илиана Беновска:  Благодаря Ви засега! Сергей Станишев:  Успех! Илиана Беновска:  Успех на Вас на дебата!", "date": "2019.05.05", "title": "Европейски избори 2019: Илиана Беновска: Станишев, като „мома англичанка“ ли ще поканите Борисов на дебат; Станишев: Каня Габриел"}
{"url": "http://www.focus-news.net/news/2019/05/05/2654089/plovdiv-v-bolnitsata-e-pochinala-oshte-edna-ot-patnichkite-v-lekiya-avtomobil-uchastval-v-tezhkata-katastrofa-na-patya-za-asenovgrad.html", "text": "В болницата е починала още една от пътничките в лекия автомобил, участвал в тежката катастрофа на пътя Пловдив - Асеновград. Това съобщи за  Радио \"Фокус\"-Пловдив  говорителят на ОДМВР-Пловдив. Катастрофата стана около 11.30 часа. При челен удар на лекия автомобил с джип на място починаха жена на 43 и мъж на 67 години. В колата са пътували още две жени на по 64 години и шофьорът, на 43 години. Джипът е бил управляван от 70-годишен мъж. Всички останали са откарани в болница. Причините за катастрофата се разследват. Движението по пътя след приключване на огледа е било възстановено.  \r\nЦветана ТОНЧЕВА", "date": "2019.05.05", "title": "Пловдив: В болницата е починала още една от пътничките в лекия автомобил, участвал в тежката катастрофа на пътя за Асеновград"}
{"url": "http://www.focus-news.net/news/2019/05/05/2654084/dik-izbiratelnata-aktivnost-v-makedoniya-kam-13-chasa-e-2073.html", "text": "Избирателната активност към 13 часа (14 часа българско време) на втория тур на президентските избори в Македония е 20,73% , като са гласували общо 359 024 души, съобщи на пресконференция Държавната избирателна комисия на страната. \r\nОбщините Крива Паланка, Крушево, Прилеп и Кратово засега са с най-голяма явка, а с най-малка са Врабчище и Желино. \r\nОт ДИК напомнят, че засега не са забелязани сериозни нередности и нарушения на изборния процес. \r\nПревод и редакция:", "date": "2019.05.05", "title": "ДИК: Избирателната активност в Македония към 13 часа е 20,73%"}
{"url": "http://www.focus-news.net/news/2019/05/05/2654087/plovdiv-vazstanoveno-e-dvizhenieto-po-pat-ii-86-plovdiv-asenovgrad.html", "text": "Възстановено е движението по път II-86 Пловдив - Асеновград. Това съобщиха от пресцентъра на  Агенция \"Пътна инфраструктура\" (АПИ) .", "date": "2019.05.05", "title": "Пловдив: Възстановено е движението по път II-86 Пловдив - Асеновград"}
{"url": "http://www.focus-news.net/news/2019/05/05/2654092/evropeyski-izbori-2019-mariya-gabriel-gerb-podgotven-otbor-v-ep-shte-oznachava-silen-glas-na-balgariya-pri-pregovorite-za-byudzheta-na-es.html", "text": "Следващите няколко месеца след европейските избори са ключови за завършване на преговорите за новия многогодишен бюджет на ЕС. Имам честта да водя отбор, който познава процедурите и механизмите на водене на преговори. Затова е важно да изпратим в следващия Европейски парламент подготвен български отбор, който няма да губи време, а ще отстоява активно националния интерес. Това ще означава работа и за региони като Бобов дол, които могат да се възползват от предложената по време на българското председателство на ЕС Програма за въглищни региони в преход. Тя предвижда 5 милиарда евро в подкрепа на въгледобивни райони, за да могат да отговорят на новите тенденции в отрасъла. Ще бъдат обхванати 40 региона и Бобов дол има шанс да е един от тях. Това заяви по време на среща - дискусия с граждани на община Бобов дол водачът на листата на ГЕРБ за предстоящите избори за Европейски парламент Мария Габриел, съобщиха от пресцентъра на  ПП ГЕРБ .  \r\nНа срещата в Бобов дол присъстваха също кандидатът за евродепутат Асим Адемов, областният координатор на ГЕРБ – Кюстендил Виктор Янев, общинският ръководител на политическата сила в Бобов дол Мая Спасова и председателят на партията в Кюстендил Михаела Крумова.  \r\nЕвропа ни чува, защото имахме много сплотена група евродепутати от ГЕРБ. Имахме едно изключително успешно европредседателство. Имаме един министър-председател, който е на изключително голяма почит и уважение в Европейския съюз, както и един безупречен еврокомисар. Затова, и с оглед на постигнатите успехи, имаме лице и очи да застанем пред хората, за да продължим по пътя, по който сме поели. България е на правилното място и се движи по правилния път. Това заяви пред жителите на община Бобов дол кандидатът за евродепутатът от ГЕРБ Асим Адемов.", "date": "2019.05.05", "title": "Европейски избори 2019: Мария Габриел, ГЕРБ: Подготвен отбор в ЕП ще означава силен глас на България при преговорите за бюджета на ЕС"}
{"url": "http://www.focus-news.net/news/2019/05/05/2654091/evropeyski-izbori-2019-denitsa-zlateva-bsp-v-burgas-borbata-s-koruptsiyata-tryabva-da-bade-natsionalen-prioritet.html", "text": "Основният въпрос, който повдигат гражданите по време на срещите, е кога най-накрая ще има наказани за корупцията – и с европейските, и с националните средства. Има огромен гняв и недоволство сред хората. Борбата с корупцията трябва да бъде национален приоритет. Това заяви кандидатът за евродепутат на „БСП за България“ Деница Златева в Бургас, където откри предизборния информационен офис на левицата, съобщиха от пресцентъра на  БСП . Деница Златева коментира последните скандали с еврофондовете. Тя посочи, че първо трябва да има много стриктно прилагане на европейските регламенти за използване на европейските средства, много ясни критерии, на които трябва да отговарят проектите. „Не на последно място  - много е важно контролните органи да си влязат във функциите, защото в момента искат да обвържат фондовете с върховенството на закона в страните членки на ЕС и ако ние продължаваме да сме пример за корупционни практики по използването на европейските средства, да не се окаже, че един ден ЕК ще реши, за определен период от време, да спре европейското финансиране“, каза Златева. По нейните думи, най-важното е да променим възприятието и приемането на тези европейски средства като извор на корупция, защото има много добри примери за използване и за реализиране на европейски проекти, но има и такива, където ясно си личи, че просто сме инвестирали едни 5 млн. за някаква спортна сграда, а болниците също имат нужда от ремонт. Много важно, според нея, е държавните институции и контролните органи да си свършат работата и най-накрая да има наказани. „Надявам се, че и разследващите органи са узрели, че трябва да има конкретни резултати, а не само да си разменяме кореспонденция с тях. От много години се говори за корупция на всички нива. Знаете, че ние имахме различно виждане за ролята и мястото на КПКОНПИ в целия този процес, искахме по друг начин да бъде структурирана Комисията. Надявам се, че и там ще проверят всички сигнали по отношение  на ръководството на този орган и ако е необходимо, да се предприемат кадрови мерки, но не само, за да уредим следващия на тази позиция, а да имаме ефективна Комисия, независимо кой я управлява“, заяви кандидатът за евродепутат. Деница Златева подчерта, че е изключително важно да има съгласие и сътрудничество по чувствителните теми, важни за българина. По думите й, трябва да имаме много силна обществена дискусия, не да се крием зад позиции на правителството, които никой не знае какви са, да активираме целия бранш, който може да бъде засегнат от едно решение, да имаме сътрудничество с европейските депутати, както и да имаме тясно сътрудничество и с българския парламент, защото той също има своята роля. „Имаме подготвена силна листа и смятам, че когато си част от една силна политическа група, като Партията на европейските социалисти в Европейския парламент, гласът на българските евродепутати ще се чува и ще отстояваме интересите си“, заключи Златева. След откриването на информационния офис, кандидатът за евродепутат положи цветя на паметника на Ана Маймункова- видна активистка на жените-социалистки. Деница Златева разговаря и с хората в Морската градина на Бургас. Тя посети също така и пролетното изложение в Експозиционен център „Флора“. Златева бе придружавана от народните представители Петър Кънев и Николай Тишев, общинския председател на БСП - Бургас Живко Господинов, областния лидер Стойко Танков и председателя на МО в БСП - Бургас Васил Иванов.", "date": "2019.05.05", "title": "Европейски избори 2019: Деница Златева, БСП в Бургас: Борбата с корупцията трябва да бъде национален приоритет"}
{"url": "http://www.focus-news.net/news/2019/05/05/2654094/reuters-iran-e-mobiliziral-vsichki-resursi-za-prodazhba-na-petrol-na-siviya-pazar.html", "text": "Иран е мобилизирал всичките си ресурси за продажба на петрол на „сивия пазар“ в обход на санкциите на САЩ, които според Техеран са незаконни, заяви заместник-министъра на петрола на страната в неделя, цитиран от държавните медии, предава  Reuters . \r\nИран обяви, че ще продължи да изнася нефт независимо от санкциите на САЩ. \r\n„Мобилизирахме всички ресурси на страната и продаваме петрол на сивия пазар“, заяви той. \r\nЗаманиния не дава подробности за „сивия пазар“, но се съобщава, че Иран е продавал петрол на големи отстъпки и често чрез частни фирми по време на санкциите по-рано през това десетилетие. \r\n„Разбира се, няма да продаваме 2,5 милиона барела на ден, както при (ядрената сделка)“, каза Заманиния, без да дава данни за текущите продажби. \r\n„Ще трябва да вземем сериозни решения относно нашето финансово и икономическо управление, а правителството работи върху това“. \r\n„Това не е контрабанда. Това е борбата със санкциите, които ние не смятаме за справедливи или легитимни“, обясни заместник-министърът. \r\nПревод и редакция:", "date": "2019.05.05", "title": "Reuters: Иран е мобилизирал всички ресурси за продажба на петрол на „сивия пазар“"}
{"url": "http://www.focus-news.net/news/2019/05/05/2654095/nataliya-maeva-balgarsko-obshtestvo-na-patsientite-s-pulmonalna-hipertoniya-samo-dva-tsentara-v-sofiya-i-varna-sa-otorizirani-da-predlagat-terapiya-na-patsienti-s-pulmonalna-hipertoniya.html", "text": "Само два центъра в София и Варна са оторизирани да предлагат терапия на пациенти с пулмонална хипертония. Това каза в интервю за  Радио „Фокус“ – Варна  Наталия Маева, председател на Българско общество на пациентите с пулмонална хипертония. „Всички пациенти, които са диагностицирани  с пулмонална артериална хипертония  получават безплатна терапия, която се реинбурсира на 100 % от Националната здравноосигурителна каса по съответния ред, преминават през специални центрове, които се занимават с това заболяване и са оторизирани да издават протоколи за получаването на тази терапия. Тя обясни, че в трети и четвърти функционален клас на заболяването е необходимо и прилагането на интравенозна терапия, която обаче не е разрешена за употреба в България и също така е много скъпа. Наталия Маева обясни, че според официални данни на Здравната каса за броя на диагностицираните пациенти с пулмонална хипертония, в момента в България те са 125.  \r\n„Но за съжаление има пациенти, които имат така наречената вторична пулмонална хипертония и те нямат право да получават терапия. Говорим за около 500 човека“, допълни Наталия Маева. На 5 май – Световния ден на пулмоналната хипертония сградите в различно градове на страната ще бъдат осветени в синьо, с цел да се повиши обществената информираност за това заболяване. Наталия Маева обясни, че то се нарича още „болестта на сините устни“, тъй като води до посиняване на устните, ръцете и краката. \r\nБояна АТАНАСОВА", "date": "2019.05.05", "title": "Наталия Маева, Българско общество на пациентите с пулмонална хипертония: Само два центъра в София и Варна са оторизирани да предлагат терапия на пациенти с пулмонална хипертония"}
{"url": "http://www.focus-news.net/news/2019/05/05/2654093/evropeyski-izbori-2019-elena-yoncheva-bsp-tryabva-da-se-pogrizhim-za-balgarskoto-kulturno-nasledstvo.html", "text": "Трябва да се погрижим за българското културно наследство. Това каза пред  Радио „Фокус” – Кюстендил  водачът на листата на „БСП за България” за евроизборите Елена Йончева. Тя разгледа изложбите в експозиционните зали на Художествена галерия „Владимир Димитров – Майстора” в Кюстендил. Заедно с нея бяха кандидатът за евродепутат от листата на „БСП за България” Димитър Данчев, представители на БСП. „Трябва да се погрижим за българското културно наследство. Сега излизаме от галерията на Владимир Димитров – Майстора и действително това е една уникална колекция. Галерия, която е открила своите врати още 1972 година. Ние имаме задължението да продължим това дело. Има над 2 000 кв. метра в тази галерия, които все още не са използвани. Имат нужда от помощ, от държавна помощ, помощ от Европейския съюз. Убедена съм, че ние ще намерим пътя за да разширим тази галерия, за да може тя да бъде превърната в един културен център не само на Кюстендил, но и на България”, заяви Елена Йончева.  \r\nТя се срещна и с Недко Каблешков, дългогодишен директор на художествената галерия в Кюстендил, който й подари написаната от него история на културния институт. От името на БСП – Кюстендил кандидатите за евродепутати получиха репродукции на картини на Владимир Димитров – Майстора. \r\nВенцеслав ИЛЧЕВ", "date": "2019.05.05", "title": "Европейски избори 2019: Елена Йончева, БСП: Трябва да се погрижим за българското културно наследство"}
{"url": "http://www.focus-news.net/news/2019/05/05/2654088/predsedatelyat-na-narodnoto-sabranie-tsveta-karayancheva-i-narodni-predstaviteli-prisastvaha-na-tseremoniyata-po-ofitsialnoto-posreshtane-na-papa-frantsisk.html", "text": "Председателят на Народното събрание Цвета Караянчева и народни представители присъстваха на церемонията по официалното посрещане на папа Франциск и на срещата на Негово светейшество с представители на държавните институции, гражданското общество и дипломатическия корпус. Това съобщиха от пресцентъра на  Народното събрание .   \r\nПо-късно председателят на Народното събрание и народни представители присъстваха на неделната молитва \"Царица небесна\", която Светият отец произнесе на площад \"Свети Александър Невски\".  \r\nТе ще бъдат и на Светата литургия, която папа Франциск ще отслужи, на площад \"Княз Александър Първи\" от 16.45 часа.  \r\nНегово светейшество папа Франциск пристигна на апостолическо пътуване в България, което ще продължи до 7 май 2019 г., с папска свита, съставена от 35 души – най-висши представители на Светия престол. Сред тях са държавният секретар на Светия престол – кардинал Пиетро Паролин, както и кардиналите Леонардо Сандри и Курт Кох.", "date": "2019.05.05", "title": "Председателят на Народното събрание Цвета Караянчева и народни представители присъстваха на церемонията по официалното посрещане на папа Франциск"}
{"url": "http://www.focus-news.net/news/2019/05/05/2654061/tereza-mey-kam-dzheremi-korbin-da-ostavim-razlichiyata-si-nastrana-i-da-chuem-kakvo-kazaha-izbiratelite-na-izborite-da-napravim-sdelka.html", "text": "На фона на тежките поражения на двете основни партии във Великобритания на местните избори, премиерът и лидер на Консервативната партия Тереза Мей призова опозиционната Лейбъристка партия и нейния лидер Джереми Корбин да седнат с нея и да сключат сделка за Брекит, предава  американската агенция Bloomberg . \r\nМинистър-председателят и ръководството на Работническата партия се надяват, че това ще им позволи да привдвижат обществения дебат напред, отбелязва медията, но предупреждава, че дори и да постигнат съгласие, Мей и Корбин едва ли ще успеят да убедят партиите си да се привъединят към споразумението. \r\nСпоред информацията на „Блумбърг“, правителството е предложило на лейбъристите оставане в митническия съюз с ЕС до 2022 година, а членове на тази партия пък са поискали от своя лидер да настоява за втори референдум за Брекзит. \r\nАгенцията посочва, че Мей е казала на Корбин: „Нека се вслушаме в това, което казаха избирателите на изборите и да оставим различията си настрана поне за момент. Да направим сделка“. \r\nПревод и редакция:", "date": "2019.05.05", "title": "Тереза Мей към Джереми Корбин: Да оставим различията си настрана и да чуем какво казаха избирателите на изборите. Да направим сделка"}
{"url": "http://www.focus-news.net/news/2019/05/05/2654082/blagoevgrad-orkestar-na-kamerna-opera-i-kamerniyat-orkestar-na-makedonskata-filharmoniya-iznesoha-savmesten-kontsert-v-skopie.html", "text": "Оркестър на Камерна опера - Благоевград и камерният оркестър на Македонската филхармония изнесоха впечатляващ съвместен  концерт в Скопие, Северна Македония. Това съобщиха от пресцентъра на  Община Благоевград . Музикалното събитие бе организирано по повод 116 години от смъртта на революционера Гоце Делчев.  \r\nМузикантите от двете страни  представиха богат репертоар пред публиката, част от която бяха заместник-министърът на културата на Северна Македония, кметът на община Делчево, под чийто патронаж се провежда концертът, посланикът на Франция в РС Македония, както и съветници на премиера на РС Македония Зоран Заев.  \r\nУчастието на Камерна опера – Благоевград е по покана на Международна фондация за сътрудничество и културно съревнование Гоце Делчев, с председател Христо Христов. Солист от българска страна бе Славина Тенева. В програмата бяха включени и стихове на Пейо Яворов.", "date": "2019.05.05", "title": "Благоевград: Оркестър на Камерна опера и камерният оркестър на Македонската филхармония изнесоха съвместен концерт в Скопие"}
{"url": "http://www.focus-news.net/news/2019/05/05/2654073/tass-naydzhal-farazh-prizova-dzheremi-korbin-na-debat-predi-evropeyskite-izbori.html", "text": "Лидерът на Партия Брекзит Найджъл Фараж предложи на лидера на опозиционната Лейбъристка партия да проведат дебат преди предстоящите през май избори за Европейски парламент, предава  ТАСС . \r\n„Парламентарната фракция на лейбъристите решително подкрепя идеята за запазване на членството в ЕС и много нейни представители се стремят към провеждането на втори референдум (за Брекзит), за да останат (в ЕС). Но има още 5 милиона лейбъристки избиратели, които гласуваха за излизане от Съюза, особено в централната и северната части на Англия, както и в Южен Уелс. Иска ми се, в периода, който остава до гласуването, да проведа дебати с Джереми Корбин по тази тема, защото хората са объркани за това, към каква позиция се придържа Лейбъристката партия“ заяви Фараж в неделя по телевизионния канал Sky News. \r\nПревод и редакция:", "date": "2019.05.05", "title": "ТАСС: Найджъл Фараж призова Джереми Корбин на дебат преди европейските избори"}
{"url": "http://www.focus-news.net/news/2019/05/05/2654098/vidin-10-km-opashka-ot-tovarni-avtomobili-se-e-obrazuvala-na-izhod-na-gkpp-dunav-most-2.html", "text": "10 км опашка от товарни автомобили се е образувала на изход на ГКПП „Дунав мост“ 2. Това съобщи слушател на  Радио „Фокус“ . Радио „Фокус“  проверява сигнала и ще продължи да Ви информира за актуалната пътна обстановка.", "date": "2019.05.05", "title": "Видин: 10 км опашка от товарни автомобили се е образувала на изход на ГКПП „Дунав мост“ 2"}
{"url": "http://www.focus-news.net/news/2019/05/05/2654099/sport-real-madrid-obyavyava-transfera-na-eden-azar-do-kraya-na-mesetsa.html", "text": "Реал Мадрид ще обяви трансфера на Еден Азар от Челси до края на месеца, съобщава испанският вестник Marca. \r\nСпоред информацията, двата клуба са се разбрали относно условията по сделката. Белгийският нападател  идва на „Сантиаго Бернабеу“ за 116 милиона евро. Ако Челси не успее да стигне до финала на Лига Европа, Реал ще може да обяви договора с белгиеца на 12 май. В противен случай мадридчани ще трябва да изчакат до края на месеца. Заплатата на Азар в Реал Мадрид ще бъде 24 милиона евро на сезон.", "date": "2019.05.05", "title": "Спорт: Реал Мадрид обявява трансфера на Еден Азар до края на месеца"}
{"url": "http://www.focus-news.net/news/2019/05/05/2654097/vidin-bez-opasnost-za-zhivota-sa-shestimata-patnitsi-i-shofyorat-na-firmen-bus-postradali-pri-katastrofata-v-rayona-na-selo-archar.html", "text": "Шестима пътници и шофьорът на фирмен бус са настанени във Видинската болница след катастрофата в района на село Арчар, съобщиха за  Радио „Фокус“ – Видин  от МБАЛ „Света Петка. От болницата заявиха, че няма опасност за живота на катастрофиралите. Бусът се е обърнал в канавката тази сутрин, като се предполага, че причината е мокрия асфалт е несъобразената скорост. Извършен е оглед на местопроизшествието и движението на пътната отсечка вече е възстановено. \r\nАнна ЛОЗАНОВА", "date": "2019.05.05", "title": "Видин: Без опасност за живота са шестимата пътници и шофьорът на фирмен бус, пострадали при катастрофата в района на село Арчар"}
{"url": "http://www.focus-news.net/news/2019/05/05/2654096/nikolay-todorov-organizator-hale-3-shte-predstavi-retrospektivna-izlozhba-po-vreme-na-noshtta-na-muzeite-i-galeriite-vav-varna.html", "text": "Хале 3 ще представи ретроспективна изложба по време на Нощта на музеите и галериите във Варна. Това съобщи в интервю за  Радио „Фокус“ – Варна  организаторът на събитието за града Николай Тодоров. По думите му желаещите могат да видят и алтернативни експозиции на графити и стрийт арт, както и богат фото и видео архив от създаването на едно от емблематичните места за тийнейджъри във Варна – Хале 3, което празнува своята 10-та годишнина.  \r\n„Хале 3 през последните 10 години се припознава като едно от емблематичните места във Варна така за младежи, за  тинейджъри, с насоченост към градските, уличните спортове – това са скейтбординга, ролерите, колелета и т.н. Това е сградата на бившата печатница, както помнят може би по-възрастните варненци. Вече 10 години Хале 3 развива тези младежки занимания именно там и в рамките на Нощта на музеите и галериите Хале 3 ще представи една ретроспективна изложба, как се е развивало това пространство през годините във Варна, което ще включва фотоматериали, видео материали, могат да бъдат видени в рамките на тези два дни“, разказа Николай Тодоров.  \r\nТой допълни, че през първия ден на фестивала – 17 май, в града ще бъдат открити над 10 изложби в различни галерии и пространства. За желаещите да посетят фестивала са организирани и редица музеи и галерии ще има концерти, а на места ще се излъчват и филми на живо. Организаторът загатна, че ще има и интересни срещи с участници, които ще дойдат във Варна специално за събитието. \r\nБояна АТАНАСОВА", "date": "2019.05.05", "title": "Николай Тодоров, организатор: Хале 3 ще представи ретроспективна изложба по време на Нощта на музеите и галериите във Варна"}
{"url": "http://www.focus-news.net/news/2019/05/05/2654100/api-shofyorite-da-se-dvizhat-s-povisheno-vnimanie-i-saobrazena-skorost-po-pat-i-3-maslarevo-strahilovo-poradi-otstranyavane-na-avariral-avtomobil.html", "text": "Необходимо е шофьорите да се движат с повишено внимание и съобразена скорост, спазвайки указанията на „Пътна полиция”, по път I-3 Масларево - Страхилово поради отстраняване на аварирал автомобил. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.05.05", "title": "АПИ: Шофьорите да се движат с повишено внимание и съобразена скорост по път I-3 Масларево - Страхилово поради отстраняване на аварирал автомобил"}
{"url": "http://www.focus-news.net/news/2019/05/05/2654090/republika-makedoniya-makedontsite-izlizat-da-glasuvat-albantsite-oshte-si-sedyat-u-doma.html", "text": "Общините, в които доминира славянското население се намират на върха на списъка на общините с най-голяма избирателна активност до 13 часа (14 часа българско време) на втория тур от президентските избори в Македония, предава скопското електронно издание  \"Република\" . \r\nНай-висока е явката в Крива Паланка, където до 13 часа са гласували близо 40% от избирателите. За разлика от това, в общините, в които мнозинство е албанското население избирателната активност е далеч по-ниска. \r\nНито една албанска община не е в списъка на районите, в които са гласували над 30% от имащите право на глас. Явката на тези места е от 4 до 13%. \r\nОбщини с най-висока избирателна активност до 13 часа: \r\nКрива Паланка 39.69% \r\nДемир Капия 36.36% \r\nПробистип 34.94% \r\nПехчево 34.77% \r\nСвети Николе 34.66% \r\nКрушево 34.33% \r\nПрилеп 33,87% \r\nКратово 33,82% \r\nГевгелия 33.07% \r\nМакедонски брод 32,95% \r\nЛозово 31.85% \r\nРанковице 31.67% \r\nПехчево 31.53% \r\nНеготино 31.27% \r\nNovaci 30.89% \r\nЩип 30.68% \r\nКарбид 30,50% \r\nОбщини с най-ниска избирателна активност до 13: \r\nАрачиново 12.87% \r\nКичево 11.25% \r\nПласница 10.48% \r\nТетово 10.42% \r\nСтруга 10.15% \r\nСтуденичани 9.79% \r\nМаврово Ростуше 9.15% \r\nСарай 9.07% \r\nЛипково 8.78% \r\nДебър 8,59% \r\nТеарце 8.35% \r\nГостивар 8.18% \r\nЦентър Жупа 6.96% \r\nБоговине 6.21% \r\nВрабчище 6.12% \r\nЖелино 4.22% \r\nПревод и редакция:", "date": "2019.05.05", "title": "„Република“ (Македония): Македонците излизат да гласуват, албанците още си седят у дома"}
{"url": "http://www.focus-news.net/news/2019/05/05/2654105/veliko-tarntovo-turnir-po-futbol-za-devoyki-organiziraha-ot-gradski-uchenicheski-parlament.html", "text": "За шестнадесети път Градски ученически парламент проведе своя традиционен турнир по футбол за девойки. Той беше организиран с помощта на Община Велико Търново и „Куцаров спорт“, съобщиха от  младежката организация . \r\nШампиони на турнира станаха момичетата от Спортно училище – Велико Търново. Второто място отиде при девойките от Природо-математическа гимназия „Васил Друмев, а третото място заеха състезателките на Професионална гимназия по моден дизайн – Велико Търново. \r\nПризовите места връчиха общинската съветничка Валерия Дончева, Йордан Дурчев и Георги Давидов от Община Велико Търново. Индивидуалните награди връчи новият председател на Градски ученически парламент Йоана Якова. Гол майстор за пореден път стана Мирела Моева от Спортно училище. Призът за най-добър вратар отиде при Антоанета Иванова от ПМГ, а Мери Юсменова от ПГМД взе приза за най-полезен състезател", "date": "2019.05.05", "title": "Велико Търново: Турнир по футбол за девойки организираха от Градски ученически парламент"}
{"url": "http://www.focus-news.net/news/2019/05/05/2654107/evropeyski-izbori-2019-denitsa-zlateva-bsp-neobhodima-e-yasna-darzhavna-politika-za-nasarchavane-i-podpomagane-na-turizma.html", "text": "Кандидатът за евродепутат от \"БСП за България\" Деница Златева се срещна с жителите на Несебър, съобщиха от пресцентъра на  БСП . Сред многобройните теми, които поставиха, те откроиха развитието на туризма. \r\n\"Необходима е ясна и целенасочена държавна политика за насърчаване и подпомагане на туризма - не само на големите хотелиерски вериги и курорти, но и на малките семейни хотели. България да не се промотира и превръща само в дестинация за евтини морски почивки, но трябва да развиваме и културно-историческия туризъм\", каза още Златева", "date": "2019.05.05", "title": "Европейски избори 2019: Деница Златева, БСП: Необходима е ясна държавна политика за насърчаване и подпомагане на туризма"}
{"url": "http://www.focus-news.net/news/2019/05/05/2654106/vidin-opashka-ot-tovarni-avtomobili-se-e-obrazuvala-na-gkpp-vidin-kalafat-trafikat-e-intenziven.html", "text": "Опашка от товарни автомобили се е образувала на ГКПП \"Видин – Калафат\", трафикът е интензивен. Това съобщиха за  Агенция „Фокус“  от пресцентъра на  МВР . Леките автомобили преминават нормално. Забавянето в движението се дължи на проверките от българска и румънска страна.", "date": "2019.05.05", "title": "Видин: Опашка от товарни автомобили се е образувала на ГКПП \"Видин – Калафат\", трафикът е интензивен"}
{"url": "http://www.focus-news.net/news/2019/05/05/2654110/kardzhali-trafikat-na-gkpp-makaza-e-intenziven-na-vhod-i-izhod-za-leki-avtomobili.html", "text": "Трафикът на ГКПП \"Маказа\" на българо-гръцката граница е интензивен на вход и изход за леки автомобили, по данни към 16.00 часа. Това съобщиха от  Главна дирекция \"Гранична полиция\" . На ГКПП \"Дунав мост - Видин\" на границата с Румъния трафикът е интензивен на изход за товарни автомобили. \r\nПреминаването през всички контролно-пропускателни пунктове на българо-сръбската, българо-македонската и българо-турската граница се осъществява нормално.", "date": "2019.05.05", "title": "Кърджали: Трафикът на ГКПП \"Маказа\" е интензивен на вход и изход за леки автомобили"}
{"url": "http://www.focus-news.net/news/2019/05/05/2654108/ivaylo-shopski-patuvashto-chitalishte-bashtino-ognishte-detsata-na-blagoevgrad-me-iznenadaha-sas-svoite-dobri-poznaniya-za-istoriyata-na-balgariya.html", "text": "Децата на Благоевград ме изненадаха със своите добри познания за историята на България. Това каза за  Радио „Фокус“ – Пирин  Ивайло Шопски, Пътуващо читалище „Бащино огнище“ по време на тридневният „Занаят фест“ в Благоевград. По думите му те знаят много добре историята. „Вчера бях много приятно изненадан от едно дете, което включвайки се в играта, която бяхме организирали ни разказа за Васил Априлов и това как е създал Първата Българска гимназия в Габрово. Не очаквах от дете толкова пълна и подробна информация. Адмирации към учителите, които са се постарали“, каза още Ивайло Шопски. Той посочи, че вече трета година обикалят България с Пътуващото читалище „Бащино огнище“. Шопски допълни, че играейки на интересните игри, които организира читалището – децата имат възможност да учат както история, така и география. „Също така представяме и книги, които издаваме за забравени исторически личности и събития. Те се издават с подкрепата на общините като сме благодарни и на държавния архив“, съобщи Ивайло Шопски. \r\nДенис НИКИФОРОВ", "date": "2019.05.05", "title": "Ивайло Шопски, Пътуващо читалище „Бащино огнище“: Децата на Благоевград ме изненадаха със своите добри познания за историята на България"}
{"url": "http://www.focus-news.net/news/2019/05/05/2654104/kathimerini-hulusi-akar-potvardi-pozitsiyata-na-ankara-za-sondazhite-v-iiz-na-kipar.html", "text": "Министърът на отбраната на Турция Хулуси Акар потвърди категоричната позиция по отношение на сондажите в рамките на Изключителната икономическа зона (ИИЗ) на Кипър, изразена ден по-рано от външното министерство на страната, съобщава електронното издание на атинския ежедневник  Kathimerini . \r\nАкар увери пред местни медии, Анкара е решена да защити правата си в Източното Средиземноморие и Егейско море, съгласно международното право. \r\n\"Като страна-гарант, Турция е решена винаги да защитава правата на народа на Севернокипърската турска република\", цитира изданието думите му,  \r\nСеверната част на Кипър, окупирана от Турция от 1974 г., е държавно образувание, създадено през 1983 г. и признато само от Турция, която от своя страна не признава Република Кипър, наричайки я „кипърската гръцка администрация“. \r\nВ събота, в отговор на изявлението на турското външно министерство, външнополитическото ведомство в Атина призова Турция да прекрати сондажите.  \r\n\"Акар призова Гърция към здрав разум и сътрудничество и добави, че енергийните източници в Егейско море и Източното Средиземноморие трябва да служат като мост за мир, диалог и взаимно развитие\", бе подчертано в статия от  Anadolu Agency , на което се позовава атинския вестник. \r\nКипърският президент Никос Анастасиадис планира да повдигне въпроса за турските сондажи в рамките на неформалния Европейски съвет в Сибиу, Румъния, който започва в четвъртък, 9 май. Тереза Герова", "date": "2019.05.05", "title": "Kathimerini: Хулуси Акар потвърди позицията на Анкара за сондажите в ИИЗ на Кипър"}
{"url": "http://www.focus-news.net/news/2019/05/05/2654111/ministar-nikolina-angelkova-razrabotvame-strategiya-za-balneo-i-spa-turizma-potentsialat-na-rodopite-e-ogromen.html", "text": "Разработваме продуктова стратегия за развитие на балнео и СПА туризма. Поставяме акцент и върху здравния туризъм, защото потенциалът на България в тази област е огромен. Това обяви министърът на туризма Николина Ангелкова при откриването на дискусионна кръгла маса „Туристически район „Родопи“ – балнеология и екотуризъм“ в с. Баните, съобщиха от пресцентъра на  Министерството на туризма . Форумът се организира съвместно от Община Баните и Министерството на туризма. Акцент в работата на ведомството е популяризирането на създадените 7 балнео- и СПА дестинации. Вече е налична дигитална карта на дестинациите, предстои да бъдат направени брошури, които да допринесат за популяризирането на дестинациите и за привличането на инвестиции в този специализиран туристически продукт.  \r\nМинистерството на туризма стартира изпълнение по проект ЕДЕН, с който ще бъдат избрани нови пет малко познати дестинации в областта на здравния и балнеотуризма в България, информира министър Ангелкова. До 30 юни 2019 г. в министерството се приемат документи за кандидатстване.  \r\nПрез февруари стартирахме инициативата „Естествено в България” и обявихме 2019-а за година на вътрешния туризъм, заяви министърът. Чрез нея целим да привлечем вниманието към по-малко познати, но много атрактивни места. Родопският регион предлага изключителни възможности за разнообразни видове туризъм-СПА, планински, еко, кулинарен и др. Пампорово е с най-висок ръст на туристите тази зима, илюстрира министърът. 60 на сто от посетителите в курорта са българи, 40% са- чужденците. Хилядите гости на Пампорово трябва да видят уникалните места, които са в близост, като община Баните, коментира министър Ангелкова. И уточни, че комбинацията на СПА и планинския туризъм с 8-те културно-исторически дестинации, които ведомството разработи, се надгражда и допълва цялостната туристическа услуга. В момента подготвяме нова инициатива, която предвижда в един ден през летния сезон музеите да бъдат с вход свободен, информира министърът и прикани кметовете от Родопския регион да се включат.  \r\nВажно за развитието на здравния туризъм е предстоящото посещения на представители на германските здравни каси и възможностите за подписване на споразумения с тях, заяви министър Ангелкова. Родопският регион ще бъде включен сред възможните места за лечение у нас. Министърът посочи още, че има интерес към инвестиции в комплекс в Баните от Якутския регион.  \r\nБлагодаря на премиера Бойко Борисов за издигането на туризма в национален приоритет и създаването на самостоятелно министерство, заяви министър Ангелкова. В последните 3 години - от 2015 година до 2018 година, ръстът на приходите от международен туризъм е 34%, а увеличението при посещенията на чуждестранните туристи е 31 на сто. Имаме рекорд в броя на реализираните нощувки в местата за настаняване с 10 и повече легла, като през миналата година са близо 27 млн., посочи министър Ангелкова.  \r\nВ Закона за туризма сме предвидили създаване на специален статут за националните курорти, който се отнася не само за основните морски и зимни, а и тези обявени от Министерство на здравеопазването, каза министър Ангелкова. По този начин те ще станат двигател за развитие на туризма в региона и на местната икономика. Надявам се с ваша подкрепа да го реализираме до края на годината, уточни министърът.  \r\nВажни за напредъка на регионите са събитията, които привличат множество туристи и ние ще подкрепяме всяка подобна инициатива. В Регистъра на туристическите фестивали и събития, който постоянно се надгражда, в момента са включени над 1800 фестивали и събития от цялата страна. И използвам случая да Ви призова, да призова да ни информирате за ваши инициативи, които може да добавяме.  \r\nАкцент в работата ни е и привличането на инвестиции, като министерството разработи инвестиционна карта, каза министър Ангелкова. Тя информира, че предстои второ нейно издание и призова кметовете да дадат предложения на проекти за инвестиции.  \r\nДруг вариант за инвестиции в регионалните проекти са двустранните форуми. Министър Ангелкова информира, че съвместно с посолството на 14 май се организира среща с американски компании и инвеститори, планираме подобен форум с Германия, вече имаше такъв с Русия. В края на този месец в Слънчев бряг ще се проведе Международна конференция за устойчиви инвестиции в туризма. Каня Ви да присъствате и активно да участвате с проекти и идеи за инвестиции, каза министърът.  \r\nНа дебата и на празника в Баните освен домакинът Милен Белчев, кмет на Общината, участваха областният управител на Смолян Недялко Славов, кметовете на Смолян Николай Мелемов, на Велинград д-р Костадин Коев, на Чепеларе Славка Чакърова, заместник-председателят на ПП ГЕРБ Цветан Цветанов и др. Кметовете изразиха признателност за подкрепата за региона към министър Ангелкова и екипа на министерството, както и за разработените СПА дестинации, които са платформа за популяризиране на този вид туризъм. По-късно бе официално открит обновения площад на Баните и празника на Общината.", "date": "2019.05.05", "title": "Министър Николина Ангелкова: Разработваме стратегия за балнео и СПА туризма, потенциалът на Родопите е огромен"}
{"url": "http://www.focus-news.net/news/2019/05/05/2654103/ivaylo-shopski-patuvashto-chitalishte-bashtino-ognishte-na-6-may-zhitelite-na-blagoevgrad-shte-mogat-da-uchastvat-v-igrata-moyata-balgariya-koyato-e-emblema-na-chitalishteto.html", "text": "На 6 май жителите на Благоевград ще могат да участват в играта „Моята България“, която е емблема на читалището. Това каза за Радио „Фокус“ – Пирин Ивайло Шопски от Пътуващо читалище „Бащино огнище“, което представя изложба в рамките на тридневния „Занаят фест“ в Благоевград. По думите му игрите са интерактивни и заниманията са интересни за гражданите. „Вчера направихме игри, в които се включиха най-напред децата. Те бяха най-смели. След, което поканихме техните татковци. Накрая поканихме майките им, които закачливо се състезаваха в бързина и сръчност по носенето на менци с вода, които, когато са пълни, тежат около 15 килограма. Много се забавлявахме“, посочи Ивайло Шопски. Той отбеляза, че най-голяма изненада за днешния втори ден от „Занаят фест“ е певицата Светла Дукатева, която е победител от Пирин фолк '2017. „Утре имаме игра „Моята България“, която е с много изненади и награди“, заяви Шопски. \r\nДенис НИКИФОРОВ", "date": "2019.05.05", "title": "Ивайло Шопски, Пътуващо читалище „Бащино огнище“: На 6 май жителите на Благоевград ще могат да участват в играта „Моята България“, която е емблема на читалището"}
{"url": "http://www.focus-news.net/news/2019/05/05/2654113/blagoevgrad-otmenya-se-poradi-loshite-meteorologichni-usloviya-praznichnata-programa-koyato-tryabva-da-zapochne-ot-1800-chasa-v-kvartal-dalboshnitsa-v-petrich.html", "text": "Отменя се поради лошите метеорологични условия празничната програма, която трябва да започне от 18.00 часа на поляната над черквата „Св. Георги“ в квартал „Дълбошница“ в Петрич, предаде репортер на  Радио „Фокус“ – Пирин . За предвидените за 6 май борби от Общината обмислят дали и как да бъдат проведени. \r\nПрограмата за празника на Община Петрич продължава в 20.00 часа тази вечер със спектакъл на ансамбъл „Българе“. \r\nЛивия НИНОВА", "date": "2019.05.05", "title": "Благоевград: Отменя се поради лошите метеорологични условия празничната програма, която трябва да започне от 18.00 часа в квартал „Дълбошница“ в Петрич"}
{"url": "http://www.focus-news.net/news/2019/05/05/2654114/nezavisen-makedoniya-patsoli-nareche-dachich-fashist-i-go-obyavi-za-persona-non-grata.html", "text": "Вицепремиерът и министър на външните работи на Косово Беджет Пацоли обяви първия дипломат на Белград Ивица Дачич за \"фашист\" заради отричане на клането в село Рачак, където през януари 1999 г. сръбските сили ликвидират 45 цивилни, от които 30 жени, деца и възрастни хора, и го обяви за персона нон грата, отбелязва електронното издание на македонския вестник  \"Независен\" . \r\nВ профила си в социалната мрежа \"Фейсбук\" Пацоли предупреди, че \"докато фашистите като Дачич не бъдат наказани, няма да има помирение между Косово и Сърбия\". Същевременно той припомни, че настоящият му сръбски колега при режима на Слободан Милошевич беше говорител на партията му.  \r\n\"Това е отвратително и абсолютно неприемливо отричане на клането в Рачак от сегашния сръбски външен министър Ивица Дачич, който е бил говорител на партията на Милошевич през 90-те години. По този начин той оскърбява жертвите и техните семейства, отрича масовите убийства и геноцида в Косово от режим, на когото е служил с голяма преданост\", пише Пацоли.  \r\nТой каза, че Сърбия е извършила \"най-тежките престъпления срещу албанци, бошнаци и хървати в Европа след престъпленията на нацистите през Втората световна война срещу евреите\". \r\nВицепремиерът на Косово заяви, че Дачич продължава да отрича военните престъпления, защото международното правосъдие не успя да накаже онези, които са извършили престъпления срещу човечеството в Косово. След това той подчерта, че е издал забрана за влизане в страната на всички сръбски официални лица, които отричат извършването на военни престъпления в най-младата държава на Балканите. Тереза Герова", "date": "2019.05.05", "title": "\"Независен\" (Македония): Пацоли нарече Дачич \"фашист\" и го обяви за персона нон грата"}
{"url": "http://www.focus-news.net/news/2019/05/05/2654115/evropeyski-izbori-2019-mustafa-karadaya-dps-ot-istoriyata-tryabva-da-se-uchim-mladite-nosyat-energiyata-za-promyana.html", "text": "Централният лъч на ДПС присъства на митинг, посветен на 10-то майските събития от 1984г. в село Караманци, община Минерални бани, съобщиха от пресцентъра на  ДПС . \r\nНие тези грозни процеси няма как да не ги почитаме, да не си спомняме. Те са част от нашата история, заяви председателят на ДПС Мустафа Карадайъ по време на своето изказване. Ние от тези процеси трябва да се учим, а не да живеем с емоцията на онези времена. Трябва да живеем с емоцията на 21. век, подчерта той. Тези грозни процеси се случваха защото бяхме разделени. Ние се обединихме първо с болката, после с емоцията и накрая с партията. Ние знаем цената, която плащаме когато сме разединени и силата, която я имаме когато сме обединени, обяви Карадайъ. Затова сме благодарни на нашите герои. Те ни показаха как трябва да заставаме против тоталитарна власт, система и репресивен апарат на държава в името на правата, свободите и човешкото достойнство, допълни лидерът на ДПС. \r\nЗа предстоящите европейски избори лидерът на  Движението заяви, че  ДПС знаем, че енергията  на младите носи промяната, тя е нужната енергия за промяна. Но само тя не е достатъчна. Нужна е и мъдростта на опитните, подчерта той. Затова с нашата листа има приемственост. Затова в нашата листа има приемственост между мъдростта на опитните и силата, енергията и знанието на младите, попълни водачът на листата на ДПС. \r\nМустафа Карадайъ коментира и казуса с печатането на учебници по майчин език като обясни, че Министерски съвет не се ангажира с печатането им. Той обяви, че ДПС се ангажира с печатането на учебници за изучаване на майчин език. \r\nПреди 35 години тук започва съпротивата срещу тоталитарния режим, каза зам.-председателят на ПГ на ДПС и народен представител от Хасково Йордан Цонев. „Преди 30 години тук и в цялата страна д-р Ахмед Доган и неговите сподвижници организират от затвора съпротивата срещу режима, който беше свален и в България настъпи промяната, каза още той. \r\nЦонев подчерта, че десетилетия по-късно ДПС казва отново на цяла България и Европа, че битката за права, свободи и равенство между хората още не е приключила. Тя е ежедневна битка. Това, което се случва в Европа, походът на национализма, това което се случва в България – включването на националистите във властта не е предупреждение единствено към Европа. Това е реална опасност, обяви Цонев. Случващото се в България през последните години също е реална опасност. И всички ние отново трябва да станем символ и двигател на промяната. Промяната, която трябва да настъпи в ЕС е да не управляват националистите, ЕС да се върне към принципите, с които е създаден – братство и разбирателство между хората и мир, заяви Йордан Цонев. \r\nНа митинга присъстваха и председателят на Младежко ДПС и евродепутат Илхан Кючюк, евродепутатът Искра Михайлова, членът на ЦОБ Станислав Анастасов, областният председател Ерджан Юсуф, народният представител Хайри Садъков, кандидатите за евродепутати от листата на ДПС Атидже Алиева-Вели, Севим Мусак, Антоанета Асенова, Петър Чобанов, Танер Кабилов, Сунай Якуб и Цветан Енчев, общински кметове и общински председатели на ДПС.", "date": "2019.05.05", "title": "Европейски избори 2019: Мустафа Карадайъ, ДПС: От историята трябва да се учим, младите носят енергията за промяна!"}
{"url": "http://www.focus-news.net/news/2019/05/05/2654119/veliko-tarnovo-izvarsha-se-oblagorodyavane-na-gradinkata-do-sgradata-na-poshtata.html", "text": "Извърша се облагородяване на градинката до сградата на Пощата във Велико Търново, предаде репортер на  Радио „Фокус“ – Велико Търново . На мястото ще бъде поставен паметник на българския революционер и писател Христо Ботев. Първата копка на монумента бе направена на 2 юни миналата година.  \r\nИдеята за изграждане на бюст-паметник е на Общински комитет „Васил Левски“  и клуб „Христо Ботьов“ и е подкрепена от Община Велико Търново в лицето на кмета инж. Даниел Панов. Тя съществува още от 2004 година, когато председател на комитет „Васил Левски“ е Георги Стефанов. Автор на проекта е арх. Драгомир Йосифов. Монументът ще е с височина 4 метра. Бюстът е изработен от бронз и е с размери 1.1 метра. Той е дело на скулптора Венелин Василев. Преди години се е намирал в двора на Старото военно училище, но след разрушаването му е съхранен от Община Велико Търново. Бюстът ще бъде положен на гранитен постамент с облицовка от хасковски мрамор. Върху него ще има с гравюра на оригиналния подпис на Христо Ботев. Предвижда се парковото пространство около паметника също да бъде облагородено.  \r\nОчаква се монументът да е готов до 2 юни, когато отбелязване Деня на Ботев и на загиналите за свободата и независимостта на България. \r\nНадежда КРЪСТЕВА", "date": "2019.05.05", "title": "Велико Търново: Извърша се облагородяване на градинката до сградата на Пощата"}
{"url": "http://www.focus-news.net/news/2019/05/05/2654117/amerikanski-senator-v-intervyu-za-ana-mpa-gartsiya-e-gotova-da-poeme-liderskata-rolya-v-regiona.html", "text": "В интервю за държавната информационна агенция  ANA-MPA , американският сенатор Робърт Менендес изрази увереност, че Гърция може да играе ролята на лидер в региона. \r\n\"Гърция се връща на крака икономически и е готова да играе подновена лидерска роля в региона\", заяви Менендес. \r\n\"Страната излезе от икономическата криза с непокътнати демократични институции - голям подвид, предвид предизвикателствата\", допълни американският сенатор.  \r\nМенендес подчерта, че възможностите в областта на енергетика, сътрудничеството в областта на сигурността и просперитетът никога не са били в по-добро състояние в Източното Средиземноморие. \"Възможностите за задълбочаване на връзките в областта на сигурността, които допринасят за мира, сигурността и просперитета, никога не са били по-обещаващи. Законът за партньорство и сигурност в Източното Средиземноморие помага да се постави отпечатък на Конгреса върху политиката на САЩ по начин, който показва двупартийна подкрепа за стабилна стратегия за Източното Средиземноморие\", подчерта сенаторът. Тереза Герова", "date": "2019.05.05", "title": "Американски сенатор в интервю за ANA-MPA: Гърция е готова да поеме лидерската роля в региона"}
{"url": "http://www.focus-news.net/news/2019/05/05/2654118/sport-balgariya-s-kontroli-sreshtu-svetovniya-shampion.html", "text": "Женският национален отбор по волейбол на България ще изиграе две контроли със световния шампион Сърбия, като част от подготовката си за предстоящия старт във Волейболната лига на нациите. \r\nВолейболистките ни, водени от Иван Петков ще гостуват на сръбкините, а приятелските срещи са насрочени на 14 и 15 май. Мястото и часовете на двубоите ще бъдат съобщени допълнително. \r\n„Много се радваме, че ще имаме възможността да се изправим срещу толкова силен и класен противник. От около месец се опитвахме да договорим тези контроли и благодарение на съдействието на президента на БФволейбол инж. Данчо Лазаров това вече е факт“, коментира за официалния сайт на федерацията мениджърът на националния тим Любомир Герасимов. \r\nПри завръщането си в елита на световния форум България е домакин на турнир от първия уикенд на Волейболната лига на нациите. Надпреварата ще се проведе от 21 до 23 май в „Арена Монбат Русе“. Съперници на националките ни са САЩ, Япония и Белгия. \r\nВенцислав ДРАГОМАНОВ", "date": "2019.05.05", "title": "Спорт: България с контроли срещу световния шампион"}
{"url": "http://www.focus-news.net/news/2019/05/05/2654101/tass-leybaristite-obviniha-tereza-mey-che-e-narushila-konfidentsialnostta-na-mezhdupartiynite-pregovori.html", "text": "Лейбъристката партия на Великобритания обвини премиера Тереза Мей, че е нарушила конфиденциалния характер на междупартийните преговори за прокарване през парламента на сделка за Брекзит. Позицията на фракцията по този въпрос в неделя изложиха няколко члена на ръководството на партията, предава  ТАСС . \r\nДжон Макдонъл отговори негативно на въпрос от BBC дали има доверие на министър-председателя. \r\n„Не, извинете, но не и след този уикенд, когато тя наруши конфиденциалността. По-рано наистина си мислех, а и продължавам да си го мисля, че тя поставя преговорите под заплаха заради своята собствена безопасност“, заяви той. \r\nИнформационна утечка за съдържанието на преговорите се появи и в Sunday Times, където се казва, че Мей е готова да направи отстъпки на Лейбъристите и да продължи членството на страната в митническия съюз на ЕС до 2022 година. Също така се твърди, че отстъпките включват и съгласие на територията на Великобритания да се разшири действието на широк спектър от нормативни актове на ЕС, касаещи се до търговския оборот. \r\nПревод и редакция:", "date": "2019.05.05", "title": "ТАСС: Лейбъристите обвиниха Тереза Мей, че е нарушила конфиденциалността на междупартийните преговори"}
{"url": "http://www.focus-news.net/news/2019/05/05/2654109/tass-izraelskata-armiya-e-eliminirala-polevi-komandir-na-hamas.html", "text": "Израелската армия е елиминирала полевия командир на ХАМАС, отговорен за прехвърлянето на средства от Иран към въоръжени групировки в Ивицата Газа. Това съобщи пресслужбата на Израелските отбранителни сили, предава  TACC . \r\n\"Преди известно време, Хамед Ахмед Абед Кудари, жител на Ивицата Газа, роден през 1985 г., е бил елиминиран по време на съвместна операция на Израелските отбранителни сили и държавните специални служби... Кудари е бил отговорен за получаването на пари от Иран и предаването им на терористически организации, работещи в Ивицата Газа\", се казва в разпространения текст. \r\nПо данни на медии, цитирали очевидци, Кудари е бил убит в резултат на въздушен удар по автомобила му. \r\nНастоящата серия от размяна на обстрел между Ивицата Газа и Израел започна на сутринта на 4 май. Тереза Герова", "date": "2019.05.05", "title": "ТАСС: Израелската армия е елиминирала полеви командир на ХАМАС"}
{"url": "http://www.focus-news.net/news/2019/05/05/2654122/blagoevgrad-spektakalat-na-ansambal-balgare-po-povod-praznika-na-petrich-shte-se-provede-v-nch-bratya-miladinovi.html", "text": "Спектакълът „Как ще Ни стигнат американците“ на Ансамбъл „Българе“ по повод празника на Община Петрич ще се проведе в Народно читалище „Братя Миладинови“, предаде репортер на  Радио „Фокус“ - Пирин . Първоначално събитието трябваше да бъде на специално изградената сцена в центъра на града, но заради лошите метеорологични условия мястото се променя. Празничното събитие започва в 20.00 часа е големия салон на културната институция. \r\nЛивия НИНОВА", "date": "2019.05.05", "title": "Благоевград: Спектакълът на Ансамбъл „Българе“ по повод празника на Петрич ще се проведе в НЧ „Братя Миладинови“"}
{"url": "http://www.focus-news.net/news/2019/05/05/2654123/d-r-evgeni-neshkinski-meditsinski-universitet-varna-s-napredvaneto-na-vazrastta-e-zhelatelno-regulyarno-poseshtenie-pri-oftalmolog.html", "text": "С напредването на възрастта е желателно регулярно посещение при офталмолог. Това каза в интервю за  Радио „Фокус“ – Варна  д-р Евгени Нешкински, офталмолог от Катедра по очни болести и зрителни науки в Медицински университет – Варна. „С възрастта се наблюдават някои промени в нашето зрение, като след 40-45-годишна възраст на първо място това е нуждата от очила за четене и работа на близо. Това не е болестен процес, а физиологично намаляване на акомодацията (способността за фокусиране наблизо)“, обясни специалистът. По думите на д-р Нешкински отлагането на преглед и липсата на навременно лечение води до обостряне на проблема и дори пълна неспособност за четене наблизо. „С напредване на възрастта се увеличава честотата и на заболявания като катаракта ( т.н. „перде на окото“), глаукома и редица др. При специализиран очен  преглед се прави оглед на предния и заден сегмент на окото, измерва се очното наляване и тези заболявания могат да бъдат установени в начален стадий“, обясни д-р Нешкински. По думите му, всяка възрастова група може да има определени оплаквания, но с напредване на възрастта рискът от определени заболявания нараства, като това налага по-чести прегледи и скрининг от специалист. \r\nБояна АТАНАСОВА", "date": "2019.05.05", "title": "Д-р Евгени Нешкински, Медицински университет – Варна: С напредването на възрастта е желателно регулярно посещение при офталмолог"}
{"url": "http://www.focus-news.net/news/2019/05/05/2654116/evropeyski-izbori-2019-elena-yoncheva-bsp-za-balgariya-tova-ne-e-bitka-samo-za-evropeyskiya-sayuz-tova-e-bitka-za-balgariya-i-neynoto-dostoyno-myasto.html", "text": "Това не е битка само за Европейския съюз, това е битка за България и нейното достойно място. Това каза във връзка с предстоящите избори за членове на Европейския парламент от България водачът на листата на „БСП за България” за евроизборите Елена Йончева, която присъства на среща с граждани в залата на читалище „Братство” в Кюстендил, предаде репортер на  Радио „Фокус” – Кюстендил . С нея бяха народният представител Иван Ибришимов, кандидатът за евродепутат Димитър Данчев и Кристиан Вигенин, зам.-председател на предизборния щаб на БСП. Пред присъстващите Елена Йончева подчерта, че през последните десет години управляващите са поставили България в ъгъла на Европейския съюз, а настоящата власт изхвърля страната от Европа. „Ние станахме още по-бедни, още по-болни, още по-слабо образовани. Ние не заслужаваме такава съдба. Как е възможно за 12 години в Европейския съюз 40% от българите днес да са на ръба на бедността и социалното изключване? Как е възможно след всички тези еврофондове, които получаваме, 1.5 млн. българи да живеят под прага на бедността? Това е възможно, защото ние търпим това престъпно правителство”, заяви Елена Йончева.  \r\nПо думите й управлението на страната превръща българските общини във феодални управления, където всички обществени поръчки се печелят от един ограничен брой фирми, а всеки проект е в името на далаверата, а не в името на това – да се направи добро на българина. Елена Йончева даде за пример региона на Кюстендил в който има много овощни градини, но държавата не се е погрижила да има пазар на продукцията, добри изкупни цени, преработваща промишленост. „Вместо преработваща промишленост, вместо създаване на икономика с висока добавена стойност се санират блокове, защото от това може да се открадне”, каза Елена Йончева. По думите й левицата ще бъде силна в Европейския съюз, а тя има конкретна програма, която ще се реализира. Става въпрос за общ стандарт за минимална европейска пенсия и заплата, програми за младежта, за децата, за образованието. „Това са конкретни проекти които могат да стигнат до много българи, които искат да се реализират, които са амбициозни, които са будни. Ние ще го направим. Това няма да има необходимата сила, ако не променим управлението в България. Каквито и политики да издействаме от Европа, ако в България управлява банда, тя ще насочи тези средства към себе си”, каза Елена Йончева.  \r\nОт своя страна кандидатът за евродепутат Димитър Данчев посочи, че БСП отива на битка в предстоящите избори с много ясна кауза, а тази кауза е и самото мото на партията – „Справедливост сега!”. „Ние сме убедени, че имаме нужда от тази справедливост във всяка една сфера на обществено-политическия живот на страната. И последните събития, последните скандали с които властта ни даде възможност да се занимаваме през последните един-два месеца ни доказват, че тази битка наистина е справедлива и БСП е единствената партия, която е алтернатива на това управление и може да води и да спечели тази битка”, каза Димитър Данчев. По думите му този път БСП залага в своята листа на млади, на неопетнени, на образовани хора. Хора, които са подготвени и специалисти в своята област. Хора, които показват, че носят промяната и са готови да покажат, че в страната може да има и друг модел на управление. \r\nВенцеслав ИЛЧЕВ", "date": "2019.05.05", "title": "Европейски избори 2019: Елена Йончева, БСП за България: Това не е битка само за Европейския съюз, това е битка за България и нейното достойно място"}
{"url": "http://www.focus-news.net/news/2019/05/05/2654120/bogdan-patashev-naznachen-za-poslanik-vav-vatikana-da-ne-priemame-poseshtenieto-na-papata-kato-shou-a-kato-povod-da-se-zamislim-za-badeshteto.html", "text": "Да не приемаме посещението на папата като шоу, а като повод да се замислим за бъдещето. Това заяви Богдан Паташев, назначен за посланик във Ватикана, в разговор с Илиана Беновска в предаването „Беновска пита” по „Радио К2” и „Канал 3”, съобщиха от  екипа на предаването . Той коментира актуалните теми:  Какъв знак за България е посещението на папа Франциск?  \r\n„Quovadis, Domine?“, това е първата ми тема за разговор с първия ми събеседник Богдан Паташев, назначен за посланик във Ватикана. Добър ден, чест за мен е да сте тук в нашия ефир на „Канал 3” и „Радио К2” в този паметен ден за България!”, посрещна водещата Илиана Беновска своя гост. Той благодари за поканата и каза, че представянето на темата от страна на водещата е било на много високо ниво.  \r\n„В този ден, който е наистина исторически за България, не сме имали 15 години посещение на папа в България след папа Йоан Павел II!”, продължи водещата. Събеседникът й каза, че за България е изключителна чест, че за втори път у нас идва папа, тъй като в историята на много страни никога не е имало такава визита. А у нас вече за втори път идва римският епископ, при това ние не сме преобладаващо католическа държава. „Да, как ще разгадаете това на разбираем език, Бойко Борисов неколкократно разказа на смях как е бил научен, даже Вие бяхте до него в „Панорама”, да следи какво пише папата на бележката си, да си я сложи в джоба и ако си я сложи, това да е знак, че ще я изпълни, но все пак разгадайте скрития подтекст, защото папата е в България и то сега, преди изборите за ЕП?”, попита водещата Илиана Беновска. Богдан Паташев отговори, че не вижда някаква специална конотация на точния момент, защото програмата на главата на Римокатолическата църква е много натоварена. По-важно е било неговото решение да приеме поканата. „Разбира се това е въпрос на дълги години дипломация, работа със Светия престол и насочване на вниманието дори на Светия престол към нас, а това е една международна обсерватория, така че да бъдем забелязани от тях е работа на изключително много хора и в Рим, и оттук от нашите държавници, а и неща, които ние сме допринесли за историята!”, обясни бъдещият ни посланик ни във Ватикана.  \r\n„Нека да отбележим, че ние сме единствената или поне една от малкото държави, които не са упражнявали гонения и репресии срещу католиците!”, отбеляза водещата Илиана Беновска. Събеседникът й отговори, че това не е точно така и припомни, че в началото на атеистичния комунистически режим е имало убити католически свещеници, включително и епископи, има и блажени, обявени от католическата църква. Водещата отбеляза, че е имала предвид периода преди 9-ти септември. Богдан Паташев каза: „Ние много се хвалим, че сме толерантни, че при нас има една до друга църква, джамия и синагога, но ето че сега идва да ни похвали и един глас от друга трибуна и това е отговорност според мен. Може би идва време да го помислим като отговорност, не само като някаква даденост от миналото, а нещо, което е в съвремието ни и което трябва да поемем всички на гърба си!”.  \r\n„Как мислите, че присъствието на папа Франциск, наричат го „рок-папата” даже, това има по-широк смисъл разбира се, как мислите, че това присъствие тук ще стопли, знаете, ще си позволя да го кажа като човек, който вярва в доброто, в ума, в помощта, но не в конкретен бог, как ще стопли това отношенията между религиите в България?”, попита водещата Илина Беновска. Богдан Паташев отговори, че не очаква да има някаква рязка и „магическа” промяна, но все пак това посещение е ясен знак. Той продължи, че историята е белязана от резки моменти, които разграничават един период от друг и си пожела и настоящият момент да е такъв, който да ни накара да се замислим.  Кога ще встъпи в новата си длъжност?   \r\n„Вие сте бъдещият ни посланик във Ватикана, кога ще встъпите в длъжност, там правилата са малко по-особени, доколкото знам в годината един или два пъти се приемат акредитации?”, попита водещата Илиана Беновска. Богдан Паташев отговори, че протоколът не е чак толкова строг, още повече, че България има постоянно представителство в Рим към Ватикана, така че няма проблем кога точно ще пристигне новият ни посланик. Той обясни, че пътуването му се планира за края на месеца, но има нужда от подготовка след назначението и указите. Бъдещият ни посланик във Ватикана изрази своята благодарност, че ще завари един утъпкан път, по който ще върви. Той изрази благодарността си към предшествениците си, които преди него са работили за добрите отношения между България и Ватикана. Паташев сподели също така удовлетворението си от факта, че веднага след назначаването си е бил приет доста топло и от патриарх Неофит. „Това е огромна чест за мен и отговорност и се надявам в мандата, който ми предстои, да мога да бъда в служба на българското общество във всички му аспекти – и държавни власти, и религиозни, и църковни!”, заяви Богдан Паташев.  Какво може да направи във Ватикана за младите и за образователните контакти?  \r\n„Споменах в началото на нашия разговор, че Вие сте любимец на учениците от Италианския лицей, дълги години сте преподавал там, това е много важен контакт и обогатяващ, имате 4 деца, тоест Вие сте отворен към младите, към семейството, към ценностите, към традициите, с какво ще бъдете полезен на младите? Знаете, че много се говори в политиката за младежката безработица, младежката безизходица, но какъв път ще отворите на младите към религията, към Ватикана, знаете, че това е една мечта, всеки иска да отиде във Ватикана, някои даже се подписаха някъде по стените?”, попита водещата Илиана Беновска. Богдан Паташев отговори, че не тръгва към новия си пост с очаквания за някакви чудеса. Той обясни, че един посланик представлява държавата си и затова той не отива с лични инициативи, а със желанието по най-добрия начин да представлява страната ни и да види какво може да дойде от Ватикана към България, но не смее да се произнася, преди да се запознае с нещата на място и да види какви са възможностите.  Защо поканата за посещението на папата е от страна на държавния глава и министър-председателя, но не и от Светия синод на БПЦ?  \r\n„Споменахте патриарх Неофит, който Ви е поздравил сърдечно и топло, тук определени кръгове се опитаха да завъртят една интрига защо нямало да участват Светият синод в молитвите на папа Франциск, кратичко да се спрем на протокола, защо не е поканен Франциск и от Светия синод, а само от министър-председателя и президента, кое е пречело според Вас?”, попита водещата Илиана Беновска. Богдан Паташев отговори, че пречка няма, но ватиканският протокол не изисква подобна покана и даже избягват да искат подобни покани. „А нашите от Светия синод не са ли се сетили да се прибавят?”, попита водещата. Събеседникът й отговори, че устните покани на държавниците винаги са съпътствани от представители на БПЦ, винаги е имало покани и от представители на БПЦ в неформален характер. Богдан Паташев обясни, че е имало изключително интензивни контакти между представителя на папата у нас и патриарх Неофит. Диалогът е тръгнал още преди да се фиксират датите от държавниците. „Но пак подчертавам, че Светият престол или Ватикана, изхождайки от това, че наистина са една по-голяма и тежка машина, те не настояват другата страна на всяка цена да влезе в техния ритъм!”, обясни бъдещият ни посланик във Ватикана.  \r\n„Да, но това създаде дискомфорт сякаш, една двусмислица между двете религии, може да бъде употребено с цел да се търсят някакви интриги?”, продължи водещата. Събеседникът й отговори, че реакцията на БПЦ е била по-резервирана и то предвид различните нюанси на вярващи в православната църква, просто има по-консервативни среди, както и по-отворени. „Според мен православната църква взе едно по-средно, консервативно положение, за да има комфорт и за тези, които са крайно консервативни, и за тези, които са много прогресивно настроени, титулуват се православни, но не влизат много много в храмовете, но все пак да има някакъв баланс!”, обясни Богдан Паташев. Той добави, че папата е бил посрещнат топло от българските архиереи и призова да не търсим някаква драма. „Аз съм учил богословие и мога да кажа като богослов, че е по-добре да оставим архиереите те да намерят общия път на диалог, тоест в кой момент те ще успеят да преодолеят различията натрупани с 1000 години история!”, заяви Паташев.  Произходът му.   \r\n„Вие католик ли сте?”, попита водещата Илиана Беновска. Богдан Паташев отговори, че е католик. На въпроса защо той отговори, че е по рождение и произхожда от семейство, което е част от униатите, сключили уния с Ватикана още по времето на Йосиф Соколски от средата на 19-ти век. Той добави, че е племенник на екзарха, който управлява Източнокатолическата църква в България – Христо Пройков. Паташев обясни, че в България има две католически епархии със западен обред – Северна и Южна. Има и Екзархия на католиците от източен обред със седалище в София.  Подаръците.   \r\nВодещата подари на своя гост здрава българска червена ябълка и клубната тениска на предаването с въпроса „защо” на гърба и го попита – защо посланик във Ватикана”. Той каза, че се надява да има отговор на този въпрос след като встъпи в длъжност. Водещата предложи идеята „Канал 3” и „Радио К2” да отразят това събитие. Гостът й отговори, че ако има възможност би го осъществил. Беновска му подари и книгата с интервюто й с Ахмед Доган от 1992 г., подчертавайки, че той е гарант за етническия и религиозния мир в България.  Накъде отива България след посещението на папата?   \r\n„Използвах малко като игрословица за нашия разговор „Quovadis, Domine?“, „къде отиваш Господи”, това са знаковите думи, които историята пресъздава пред нас на Свети апостол Петър. Перифразирах въпроса към Радев и Борисов – къде отива България след посещението на папата?”, попита водещата Илиана Беновска. Богдан Паташев отговори, че тази препратка много му е харесала и наистина смята, че въпросът къде отива България е много интересен. Той си пожела повечето българи са си зададат въпроса какво следва оттук нататък, а не просто, че едно поредно шоу е минало и ние сме го изиграли добре. „Благодаря Ви за тази констатация, това е много важно, нека това да са процеси с надграждане и развитие!”, пожела също водещата.  Думите на папата в подкрепа на емигрантите.  \r\n„Вие вече в качеството си на дипломат сигурно малко предпазливо ще ми отговорите, но дали папата дойде тук в израз на подкрепа на мисията на Бойко Борисов да обедини Западните Балкани в една обща ценностна система, в една обща система на хармония и развитие, или по-скоро да възложи с думите, които произнесе в речта си на площада пред президентството мисия на президента Радев да разтворим широко врати пред бежанците? И даже мога да Ви цитирам, той каза, че говори на площад „Атанас Буров”, защо спомена това име, защото за българите е доста неизвестно?”, попита водещата Илиана Беновска. Богдан Паташев отговори, че може би папата е видял, че първата му изява е на площад „Атанас Буров” и се е запитал кой е този човек. „Той се обърна и към президента Радев – „и на вас, които познавате драмата на емиграцията, бих си позволил да ви предложа да не затваряте очите, сърцето и ръката си, каквато е и вашата традиция, към тези, които чукат на вашите порти”. Знаете, че в момента от Турция чукат доста емигранти на нашите порти и Бойко Борисов е доста напрегнат в това отношение!”, продължи водещата. Богдан Паташев отговори, че като учител може да каже, че писането на една висока оценка не означава, че процесът е завършен, а е поощрение за работата в бъдеще. Той продължи, че политиката ни към Западните Балкани е похвална, но това е един дългосрочен процес. Бъдещият ни посланик във Ватикана поясни, че работата с бежанците не означава да ги пуснем да минават както си искат, а това е отговорен процес на хуманно отношение.  \r\n„Знаете, че това е един въпрос, който разделя Европа в момента!”, отбеляза водещата Илиана Беновска. Богдан Паташев отговори, че наистина има доста противоречия, а страни от вътрешността на подават ръка на държавите от периферията, които страдат доста. „Не, този призив не го виждам като на всяка цена – отворете вратите широко. Напротив, едно хуманно отношение, както традиционно сме се отнасяли към хора от друга вяра, прочутото българско гостоприемство, дано наистина да сме запазили нещичко от това!”, пожела той.  \r\n„Добре, нека така позитивно да завършим и дори с цитат от молитвата на Св. Франциск от Асизи, която аз прочетох и мисля, че е доста добра характеристика – и в прошката ни прощават!”, пожела водещата Илиана Беновска, с което завърши разговора си с Богдан Паташев в седмичното обзорно политическо предаване „Беновска пита“ по „Канал 3“ и „Радио К2“ на 5 май 2019 година.", "date": "2019.05.05", "title": "Богдан Паташев, назначен за посланик във Ватикана: Да не приемаме посещението на папата като шоу, а като повод да се замислим за бъдещето"}
{"url": "http://www.focus-news.net/news/2019/05/05/2654126/veliko-tarnovo-15-000-leva-e-byudzhetat-na-nch-narodna-prosveta-1874-v-selo-resen-tazi-godina.html", "text": "15 000 лева е бюджетът на НЧ „Народна Просвета 1874“ в село Ресен тази година. Това съобщи за  Радио „Фокус“ – Велико Търново  председателят Дияна Джанзова. Тя посочи, че 1300 лева допълнителни средства читалището е получило във връзка с отбелязването на 145-годишнината от създаването си.Още средства са предвидени и за дейността на самодейните състави и клубовете, както и за домакинстване на общински прояви. Така общият бюджет на читалището възлиза на близо 20 000 лева. Дияна Джанзова отбеляза, че често средствата, които отпуска Общината, са недостатъчни. За поддръжка на сградата читалището разчита на дарения от жителите на селото, особено на английската общност в Ресен. Така миналата година те са успели да съберат 1800 лева за ремонт на сцената. Благодарение на средства от жителите на селото е платено и пътуването на танцьорите от Клуб за хора и народни танци „Ресенски япрак“ в Гърция, където те са взели участие в международен фестивал. „Често се налага да използваме допълнителни средства, извън бюджета на читалището и благодарим на жителите на Ресен за помощта“, допълни  Джанзова. \r\nНадежда КРЪСТЕВА", "date": "2019.05.05", "title": "Велико Търново: 15 000 лева е бюджетът на НЧ „Народна Просвета 1874“ в село Ресен тази година"}
{"url": "http://www.focus-news.net/news/2019/05/05/2654128/kyustendil-dvizhenieto-po-pat-i-6-kyustendil-radomir-ot-km-43-do-km-64-se-osashtestvyava-v-edna-lenta-poradi-podravnyavane-na-banketi-oformyane-na-okopi-i-izkop-pod-ogranichitelni-sistemi.html", "text": "Движението по път I-6 Кюстендил – Радомир от км 43+300 до км 64+800 в участъка от границата между областите Кюстендил и Перник и разклона за село Върба се осъществява в едната пътна лента поради машинно подравняване на банкети, оформяне на окопи и изкоп под ограничителни системи, в двете направления. Това съобщиха за  Радио „Фокус“ – Пирин  от Областно пътно управление – Кюстендил. Организацията на движение е обозначена с пътни знаци. Крайният срок за извършваните дейности е до 17 май. Движението по път ІІІ-6222 Смоличано – Пелатиково от км 10 до км 14 е ограничено за товарни автомобили над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Ограничението е сигнализирано с пътни знаци. От Областно пътно управление – Кюстендил отправят апел към водачите на моторни превозни средства да шофират внимателно, със съобразена с условията скорост и да спазват правилата за движение. \r\nДенис НИКИФОРОВ", "date": "2019.05.05", "title": "Кюстендил: Движението по път I-6 Кюстендил – Радомир от км 43 до км 64 се осъществява в една лента поради подравняване на банкети, оформяне на окопи и изкоп под ограничителни системи"}
{"url": "http://www.focus-news.net/news/2019/05/05/2654129/evropeski-izbori-2019-kandidatat-za-evrodeputat-ot-gerb-andrey-novakov-shte-poseti-oblast-vidin.html", "text": "Кандидатът за евродепутат от ГЕРБ Андрей Новаков ще посети област Видин  на 7 май (вторник), съобщиха от пресцентъра на  ПП ГЕРБ . \r\nОт 10.00 часа, в големия салон на читалище „Христо Ботев – 1898” – с. Ружинци кандидатът за евродепутат Андрей Новаков ще проведе среща с жителите на община Ружинци. На събитието ще присъстват народният представител и областен координатор  на ГЕРБ – Видин Владимир Тошев и кметът на община Ружинци Александър Александров.   \r\nОт 12.00 часа, в салона на НЧ „Надежда – 1903” – с. Бойница Андрей Новаков ще разговаря с жители на община Бойница. Новаков ще бъде придружен от кмета на община Бойница Анета Генчева и народния представител и областен координатор на ГЕРБ – Видин Владимир Тошев.  \r\nВ рамките на своето посещение в област Видин кандидатът за евродепутат Андрей Новаков ще посети и с. Каленик, община Видин. Срещата с жителите на населеното място е от 15.00 часа, в салона на кметство Каленик.  \r\nОт 18.00 часа, в Конферентния център на Областна администрация Видин Андрей Новаков ще се срещне с жители на Видин. В събитието ще участват народният представител и областен координатор на ГЕРБ – Видин Владимир Тошев, областният управител на Видин Албена Георгиева, кметът на община Видин Огнян Ценков и общински съветници от ГЕРБ – Видин.", "date": "2019.05.05", "title": "Европейски избори 2019: Кандидатът за евродепутат от ГЕРБ Андрей Новаков ще посети област Видин"}
{"url": "http://www.focus-news.net/news/2019/05/05/2654127/evropeyski-izbori-vodachat-na-listata-na-gerb-mariya-gabriel-i-kandidatat-za-evrodeputat-asim-ademov-prisastvaha-na-praznika-na-selo-piperkov-chiflik.html", "text": "Водачът на листата на ГЕРБ за предстоящите избори за Европейски парламент Мария Габриел и кандидатът за евродепутат Асим Адемов присъстваха на празника на село Пиперков чифлик, община Кюстендил, съобщиха от пресцентъра на  ПП ГЕРБ .  \r\nМария Габриел и Асим Адемов поздравиха жителите и гостите с традиционния за селото събор, който местните отбелязват повече от 30 години на Томина неделя. Да бъдат здрави и да запазят тази хубава традиция и занапред пожела Мария Габриел на присъстващите. „Всеки празник е хубав, когато е споделен и аз се радвам, че с нашия еврокомисар Мария Габриел имаме удоволствието да бъдем тук с вас“, каза Асим Адемов.  \r\nВодачът на листата на ГЕРБ Мария Габриел и кандидатът за евродепутат Асим Адемов  бяха придружени от областния координатор на политическата сила в Кюстендил Виктор Янев, общинския координатор Михаела Крумова, кмета на селото Стефан Котев и Общинското ръководство на ГЕРБ – Кюстендил.", "date": "2019.05.05", "title": "Европейски избори: Водачът на листата на ГЕРБ Мария Габриел и кандидатът за евродепутат Асим Адемов присъстваха на празника на село Пиперков чифлик"}
{"url": "http://www.focus-news.net/news/2019/05/05/2654125/kmetat-nikolay-zaychev-peshtertsi-se-boryat-za-mechtite-si-i-ne-spirat-po-sredata-na-patya.html", "text": "Започна Тържествената сесия на Общинския съвет в Пещера по повод празника на града и връчването на званието \"Почетен гражданин на Пещера\" на основателя на Агенция и Радиоверига „Фокус“ Красимир Узунов, предаде репортер на  Радио \"Фокус\" – Пазарджик . Слово за празника на Пещера произнесе председателят на Общинския съвет Петър Хамамджиев. Той каза, че добрите традиции, които е съхранил града, се пренасят от родители на техните деца. Приветствено слово произнесе и кметът на Община Пещера Николай Зайчев. „Утре е Денят на Пещера, празник на храбростта и храбрите пазители на България. Празник, който традиционно събужда надеждите на целия ни народ за плодородие и берекет“, посочи кметът. „Денят на Свети Георги Победоносец е двойно по-значим за пещерци, защото на тази дата нашият град празнува и своя празник. За нас този ден е ново начало, но и ден на размисъл и равносметка за постигнатото – от всеки от нас и от всички заедно“, коментира Зайчев. „Не би било пресилено да се каже, че корените и историята ни са орисали Пещера на успех. Силният дух на града е заредил пещерци със сила да се борят за мечтите си и да не спират по средата на пътя. Да се справят в трудни времена. И да мислят за себе си като общност от хора с общи цели. Имаме и предизвикателство, което устоя на времето – да бъдем мултиетническа община без етническо напрежение и конфликти. Няма бъдеще без достойно минало и настояще“, заяви кметът. „Нашите предци са изнесли подобаващо на плещите си тежката отговорност да ни завещаят  постигнатото от тях. Кога ако не днес трябва да отдадем почитта си и признателността си към достойните и храбри пещерци, чиито думи и дела и днес предаваме от уста на уста и от поколение на поколение. Нека не забравяме, че местният ни патриотизъм е най-добрият учебник за нашите деца“, обяви Николай Зайчев. „Европейските практики неусетно навлязоха в стандартите ни на мислене и работа. Пещера е един от малките градове в страната, които натрупаха най-много опит по работа с европейски проекти. Фактът, че продължаваме да печелим европейски пари с идеите си идва да подскаже, че опитът ни вече работи за нас“, обърна внимание той. „Нека да ни е честит светлият празник, нека да са пълни душите и сърцата ни - с обич, с благодарност и човещина.  И нека Свети Георги ни закриля както досега. Честит празник\", заяви Николай Зайчев. Приветствие отправи и народният представител от ГЕРБ Десислава Костадинова, която каза, че поколения пещерци са работили безкористно за своя град. \r\nВаня НИКОЛОВА", "date": "2019.05.05", "title": "Кметът Николай Зайчев: Пещерци се борят за мечтите си и не спират по средата на пътя"}
{"url": "http://www.focus-news.net/news/2019/05/05/2654132/gabrovo-regionalniya-istoricheski-muzey-organizira-obrazovatelni-zanimaniya-prez-mesetsa.html", "text": "Регионален исторически музей – Габрово организира образователни занимания през месец май. Това съобщиха за  Радио „Фокус“ – Велико  Търново от музея. През целия месец ще се провеждат различни образователни ателиета за работа с деца и ученици. На 1 май 1876 г. е обявено Априлското въстание в Габровския край. По повод  143-та годишнина от това събитие и 176-та годишнина от рождението на войводата на габровската чета Цанко Дюстабанов музейните служители са подготвили презентация на тема „Цанко Дюстабанов и бунтовната 1876 година“. В нея ще бъде представен бойният път на четата и личността на нейния водач. \r\nЗа по-малките музеят предлага приложно ателие „Аз, Буки…“, посветено на Празника на славянската писменост и култура. Децата ще имат възможност в рамките на един учебен час да се пренесат в отминалите времена, да опитат да изпишат с перо глаголически символи и да научат значението на непознати за тях стари думи. \r\nСпециално внимание е отредено и на най-емблематичното за Габрово събитие – Карнавала. В ателието „Маски горе“участниците ще могат да създадат свое неповторимо цветно домино и да се подготвят за най-веселия, пъстър и шумен градски празник. \r\nУроците ще се провеждат в сградата на Регионален исторически музей – Габрово – ул. „Николаевска“ 10. Необходимо е предварително записване на тел. 066 809 767. Цена на посетителския билет – 2 лв. \r\nОсвен трите тематични занимания, РИМ – Габрово предлага игра-пъзел „Открий съкровището“ в сградата на музея (ул. „Николаевска“ №10) и играта „Дечковото златно съкровище“ в музеен обект Дечкова къща (ул. „Опълченска“ № 8). За участие в игрите е необходимо предварително записване. \r\nНадежда КРЪСТЕВА", "date": "2019.05.05", "title": "Габрово: Регионалния исторически музей организира образователни занимания през месеца"}
{"url": "http://www.focus-news.net/news/2019/05/05/2654133/evropeyski-izbori-2019-kandidatat-za-evrodeputat-ot-listata-na-gerb-i-sds-za-izborite-za-evropeyski-parlament-emil-radev-shte-poseti-oblast-dobrich-na-6-may.html", "text": "Кандидатът за евродепутат от листата на ГЕРБ и СДС за изборите за Европейски парламент Емил Радев ще посети област Добрич на 6 май 2019 г. (понеделник), съобщиха от пресцентъра на  ПП ГЕРБ . Той ще бъде придружен от народния представител Даниела Димитрова. \r\nОт 12.00 ч. те ще посетят село Стефаново, община Добричка, което отбелязва своя празник.   \r\nПо-късно Емил Радев ще посети град Добрич, където в Етнографската къща се провежда възстановка на обичаите за Гергьовден и ще се проведе изложба на хлябове. \r\nОт 14.00 ч. кандидатът за евродепутат ще бъде гост на празника на село Люляково, община Генерал Тошево.  \r\nОт 16.00 ч. ще се присъединят към жителите и гостите на село Езерец, община Шабла, които също празнуват на Гергьовден. \r\nВ 18.00 ч. Емил Радев ще се срещна с членове и симпатизанти на ГЕРБ от община Каварна. Срещата ще се проведе в офиса на партията.", "date": "2019.05.05", "title": "Европейски избори 2019: Кандидатът за евродепутат от листата на ГЕРБ и СДС за изборите за Европейски парламент Емил Радев ще посети област Добрич на 6 май"}
{"url": "http://www.focus-news.net/news/2019/05/05/2654131/makfaks-makedoniya-izbiratelnata-aktivnost-v-albanskite-obshtini-e-po-niska-ot-parviya-krag-na-prezidentskite-izbori-v-makedoniya.html", "text": "Според последните данни на Държавната избирателна комисия (ДИК), до 15:00 часа местно време (16:00 часа българско време) на втория тур на президентските избори в Северна Македония в общините с преобладаващо албанско население Дебър, Гостивар, Кичево, Охрид, Струга и Тетово е регистрирана по-ниска избирателна активност спрямо тази от гласуването на 21 април, предава информационната агенция  \"Макфакс\" . \r\nВ Дебър в първия кръг до 15:00 часа избирателната активност е била 28,63%, а във втория кръг е паднала до 16,52%. \r\nВ Гостивар до същия час избирателната активност в първия кръг е била 17,23%, а във втория 15,88%. \r\nВ Кичево междинните данни към 15:00 часа в първия тур са за 22.11%, а за втория - 21.57%. \r\nНамалява и избирателната активност в Струга, където до 15:00 часа в първия кръг излязоха да гласуват 19,31% от избирателите, а във втория кръг - 17,72%. \r\nВ Тетово 19,75% от гласоподавателите са гласували в първия кръг до 15:00 часа, а във втория - 17,68%. \r\nНаблюдава се и лек спад във Врапчище, като в първия кръг активността е била 12,61%, а във втория - 12,41%. \r\nНай-голямо увеличение на избирателната активност е в Крива Паланка. В първия кръг на президентските избори там гласуваха 47.22%, а във втория 52.61% от гласоподавателите. \r\nНай-ниската избирателна активност е в Желино - 9,03% във втория кръг, а в първия кръг - 10,06%. Данните отново са до 15:00 часа.  \r\nСпоред последните изчисления на ДИК, избирателната активност във втория тур на президентските избори е коригирана от  30.34 на 30.13%. Това означава, че са гласували 543 045 избиратели. Необходимо е достигането на избирателна активност от 40%, за да бъде признато гласуването за валидно. Тереза Герова", "date": "2019.05.05", "title": "\"Макфакс\" (Македония): Избирателната активност в албанските общини е по-ниска от първия кръг на президентските избори в Македония"}
{"url": "http://www.focus-news.net/news/2019/05/05/2654130/premierat-boyko-borisov-papa-frantsisk-izbra-da-sluzhi-nedelnata-sveta-liturgiya-s-omofora-koyto-mu-podarih.html", "text": "Изключителна чест за мен е, че Негово светейшество Папа Франциск избра да служи Неделната света литургия в София с омофора, който му подарих по-рано днес. Това е най-масовото събитие по време на визитата му в България. Това написа премиерът Бойко Борисов в профила си в социалната мрежа  „Фейсбук“ .", "date": "2019.05.05", "title": "Премиерът Бойко Борисов: Папа Франциск избра да служи Неделната света литургия с омофора, който му подарих"}
{"url": "http://www.focus-news.net/news/2019/05/05/2654136/blagoevgrad-patnite-nastilki-v-oblastta-sa-mokri-na-mesta.html", "text": "Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Обходният маршрут е през третокласен път 198 – село Дрангово-село Ръждак-Петрич. Пътните настилки в Благоевградска област са мокри на места. До този момент няма регистрирани тежки пътни инциденти и получени сигнали за паднали камъни, които да са затруднявали трафика по републиканската пътна мрежа.   \r\nДвижението по пътя София – Кулата в участъка от изхода на Благоевград до тунела при село Железница, от км 366+000 до км 370+000, се осъществява с повишено внимание поради ремонтни дейности. Участъкът е обозначен с пътни знаци. От Областно пътно управление-Благоевград отправят апел към водачите на моторни превозни средства да шофират внимателно, със съобразена с условията скорост и да спазват правилата за движение. \r\nИнтензивен е трафикът в централната част в областния център. Натоварено е движението по входните и изходните връзки на града, по булевардите „Св. Димитър Солунски“ и „Васил Левски“, както и по улиците „Мечна Кърничева“, „Владо Черноземски“ и „14-ти полк“. До този момент няма възникнали тежки пътни инциденти в Благоевград. Градският транспорт се движи по разписание.  \r\nДенис НИКИФОРОВ", "date": "2019.05.05", "title": "Благоевград: Пътните настилки в областта са мокри на места"}
{"url": "http://www.focus-news.net/news/2019/05/05/2654102/hilyadi-grazhdani-se-stekoha-na-bul-tsar-osvoboditel-za-da-vidyat-glavata-na-rimokatolicheskata-tsarkva.html", "text": "Хиляди граждани се стекоха на бул. „Цар Освободител“, за да видят главата на Римокатолическата църква, предаде репортер на  Агенция „Фокус“ . Папа Франциск се движи по бул. „Цар Освободител“ с папамобила си и поздравява насъбралото се множество. Хората носят знамена на България и Ватикана. Крайната точка, до която трябва да достигне е пл. „Александър I Батенберг“, където ще отслужи Света литургия - кулминацията на първия ден от визитата на папа Франциск в София. Очакванията са около 7000 души да присъстват на литургията в сърцето на София. В района е засилено полицейското присъствие.  \r\nДеница КИТАНОВА", "date": "2019.05.05", "title": "Хиляди граждани се стекоха на бул. „Цар Освободител“, за да видят главата на Римокатолическата църква"}
{"url": "http://www.focus-news.net/news/2019/05/05/2654139/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Пътните настилки са сухи. Времето е с променлива облачност. Температурата е 23 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на пътя Чешма – Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Трафикът се регулира със светофарна уредба регулировчици. Срокът за приключване на ремонтите е до 31 май. \r\nНадежда КРЪСТЕВА", "date": "2019.05.05", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2019/05/05/2654140/sport-tsitsipas-i-kuevas-shte-igrayat-za-titlata-v-eshtoril.html", "text": "Световният № 10 Стефанос Циципас ще се опита да спечели трета титла в своята кариера, след като се класира на финал в ATP 250 турнира на червени кортове в Ещорил. Младият гръцки състезател надигра с 3:6, 6:4, 6:4 финалистът от финалите на ATP в Лондон през 2017-та година Давид Гофен. 20-годишният Циципас успя да пробие сервиса за Гофен пет пъти и да спечели след здрава физическа битка, продължила 2 часа и 18 минути. \r\nНай-успешният гръцки тенисист има 22 победи от началото на сезона, което го нарежда на второ място по този показател сред всички играчи, след Данийл Медведев, който има 25.  \r\nВ битката за титлата Циципас ще се изправи срещу уругвайския ветеран Пабло Куевас, който успя да сложа край на приказката на младия испански талант Алехандро Давидович Фокина.  \r\nКуевас, който влезе в основната схема като \"щастлив губещ\", също се класира на финал след обрат - 3:6, 6:2, 6:2. Куевас е №67 в света в момента, на 33 години, като е спечелил 6 титли до момента в кариерата си. \r\nВенцислав ДРАГОМАНОВ", "date": "2019.05.05", "title": "Спорт: Циципас и Куевас ще играят за титлата в Ещорил"}
{"url": "http://www.focus-news.net/news/2019/05/05/2654141/burgas-bezproblemno-se-osashtestvyava-dvizhenieto-na-motorni-prevozni-sredstva-v-oblastta.html", "text": "Безпроблемно се осъществява движението на моторни превозни средства в областта. Това съобщиха за  Радио „Фокус“ – Бургас  от Областно пътно управление. Пътните настилки са сухи и нормално проходими, няма затворени пътни участъци. Спокойна е пътната обстановка и в град Бургас. Няма образувани колони от автомобили в районите на възловите градски кръстовища. В централната част на града движението се осъществява без забавяне. По-натоварено е движението по входно-изходните пътни артерии на града. Затруднен е автомобилният поток на изхода за Созопол, в района на Пътен възел „Юг“ поради ремонтни дейности на бул. „Захари Стоянов“. По-интензивно е движението и по отсечката Бургас – кв. „Ветрен“, както и това по пътя Бургас – кв. „Сарафово“ в района на Летище Бургас. \r\nМария ПОПЧЕВА", "date": "2019.05.05", "title": "Бургас: Безпроблемно се осъществява движението на моторни превозни средства в областта"}
{"url": "http://www.focus-news.net/news/2019/05/05/2654142/pregled-na-mezhdunarodnite-novini-do-1800-chasa-agentsiya-fokus.html", "text": "Папа Франциск призова българите да отворят сърцата и вратите си за бежанците, съобщава  AFP  в статия, посветена на апостолическата визита на предстоятеля на Католическата църква в страната ни - събитие, което бе пренебрегнато от Българската православна църква. Тя отказа отслужването на съвместна молитва с папата. \r\nПремиерът Бойко Борисов се срещна с папа Франциск на международното летище в София с кисело мляко. \"За първи път чух думата „йогурт“ от баба ми\", отвърна папата. \r\nБългарският емисар на Ватикана Кирил Топалев по-рано цитира папата: \"Израснах с българско кисело мляко. Когато бях на две години, баба ми ми даде българско кисело мляко\". \r\nТридневната обиколка на папа Франциск, която се провежда и в Северна Македония, включва посещение на бежански лагер в покрайнините на София и възпоменание на Майка Тереза. \r\nВ първото си обръщение към българите папата говори за „новата зима”, измъчваща страната и други европейски нации, които се сблъскват с проблема с изселването на своя народ, както и намаляването на раждаемостта.  \r\n\"България е изправена пред последиците от емиграцията през последните десетилетия на над два милиона нейни граждани в търсене на нови възможности за заетост\", подчерта папата. Това \"доведе до обезлюдяване и изоставяне на много села и градове\", добави той.  \r\nТой също така засегна и тежкото положение на мигрантите и бежанците, стичащи се в страната. \r\n\"България се сблъсква с феномена на онези, които искат да пресекат границите й, за да избягат от войни, конфликти или бедност, в опит да достигнат най-богатите райони на Европа, да намерят нови възможности в живота или просто безопасно убежище\", заяви Франциск. \r\n\"На всички българи, които са запознати с драмата на емиграцията, аз с уважение предлагам да не затваряте очите си, сърцата си или ръцете си - в съответствие с най-добрите си традиции - за тези, които почукват на вратата ви\", цитира агенцията думите му. \r\n***  Според последните данни на Държавната избирателна комисия (ДИК), до 15:00 часа местно време (16:00 часа българско време) на втория тур на президентските избори в Северна Македония в общините с преобладаващо албанско население Дебър, Гостивар, Кичево, Охрид, Струга и Тетово е регистрирана по-ниска избирателна активност спрямо тази от гласуването на 21 април, предава информационната агенция  \"Макфакс\" . \r\nВ Дебър в първия кръг до 15:00 часа избирателната активност е била 28,63%, а във втория кръг е паднала до 16,52%. \r\nВ Гостивар до същия час избирателната активност в първия кръг е била 17,23%, а във втория 15,88%. \r\nВ Кичево междинните данни към 15:00 часа в първия тур са за 22.11%, а за втория - 21.57%. \r\nНамалява и избирателната активност в Струга, където до 15:00 часа в първия кръг излязоха да гласуват 19,31% от избирателите, а във втория кръг - 17,72%. \r\nВ Тетово 19,75% от гласоподавателите са гласували в първия кръг до 15:00 часа, а във втория - 17,68%. \r\nНаблюдава се и лек спад във Врапчище, като в първия кръг активността е била 12,61%, а във втория - 12,41%. \r\nНай-голямо увеличение на избирателната активност е в Крива Паланка. В първия кръг на президентските избори там гласуваха 47.22%, а във втория 52.61% от гласоподавателите. \r\nНай-ниската избирателна активност е в Желино - 9,03% във втория кръг, а в първия кръг - 10,06%. Данните отново са до 15:00 часа.  \r\nСпоред последните изчисления на ДИК, избирателната активност във втория тур на президентските избори е коригирана от  30.34 на 30.13%. Това означава, че са гласували 543 045 избиратели. Необходимо е достигането на избирателна активност от 40%, за да бъде признато гласуването за валидно. \r\n***  Вицепремиерът и министър на външните работи на Косово Беджет Пацоли обяви първия дипломат на Белград Ивица Дачич за \"фашист\" заради отричане на клането в село Рачак, където през януари 1999 г. сръбските сили ликвидират 45 цивилни, от които 30 жени, деца и възрастни хора, и го обяви за персона нон грата, отбелязва електронното издание на македонския вестник  \"Независен\" . \r\nВ профила си в социалната мрежа \"Фейсбук\" Пацоли предупреди, че \"докато фашистите като Дачич не бъдат наказани, няма да има помирение между Косово и Сърбия\". Същевременно той припомни, че настоящият му сръбски колега при режима на Слободан Милошевич беше говорител на партията му.  \r\n\"Това е отвратително и абсолютно неприемливо отричане на клането в Рачак от сегашния сръбски външен министър Ивица Дачич, който е бил говорител на партията на Милошевич през 90-те години. По този начин той оскърбява жертвите и техните семейства, отрича масовите убийства и геноцида в Косово от режим, на когото е служил с голяма преданост\", пише Пацоли.  \r\nТой каза, че Сърбия е извършила \"най-тежките престъпления срещу албанци, бошнаци и хървати в Европа след престъпленията на нацистите през Втората световна война срещу евреите\". \r\nВицепремиерът на Косово заяви, че Дачич продължава да отрича военните престъпления, защото международното правосъдие не успя да накаже онези, които са извършили престъпления срещу човечеството в Косово. След това той подчерта, че е издал забрана за влизане в страната на всички сръбски официални лица, които отричат извършването на военни престъпления в най-младата държава на Балканите. \r\n***  Министърът на отбраната на Турция Хулуси Акар потвърди категоричната позиция по отношение на сондажите в рамките на Изключителната икономическа зона (ИИЗ) на Кипър, изразена ден по-рано от външното министерство на страната, съобщава електронното издание на атинския ежедневник  Kathimerini . \r\nАкар увери пред местни медии, Анкара е решена да защити правата си в Източното Средиземноморие и Егейско море, съгласно международното право. \r\n\"Като страна-гарант, Турция е решена винаги да защитава правата на народа на Севернокипърската турска република\", цитира изданието думите му,  \r\nСеверната част на Кипър, окупирана от Турция от 1974 г., е държавно образувание, създадено през 1983 г. и признато само от Турция, която от своя страна не признава Република Кипър, наричайки я „кипърската гръцка администрация“. \r\nВ събота, в отговор на изявлението на турското външно министерство, външнополитическото ведомство в Атина призова Турция да прекрати сондажите.  \r\n\"Акар призова Гърция към здрав разум и сътрудничество и добави, че енергийните източници в Егейско море и Източното Средиземноморие трябва да служат като мост за мир, диалог и взаимно развитие\", бе подчертано в статия от  Anadolu Agency , на което се позовава атинския вестник. \r\nКипърският президент Никос Анастасиадис планира да повдигне въпроса за турските сондажи в рамките на неформалния Европейски съвет в Сибиу, Румъния, който започва в четвъртък, 9 май. \r\n*** Лейбъристката партия на Великобритания обвини премиера Тереза Мей, че е нарушила конфиденциалния характер на междупартийните преговори за прокарване през парламента на сделка за Брекзит. Позицията на фракцията по този въпрос в неделя изложиха няколко члена на ръководството на партията, предава  ТАСС . \r\nДжон Макдонъл отговори негативно на въпрос от BBC дали има доверие на министър-председателя. \r\n„Не, извинете, но не и след този уикенд, когато тя наруши конфиденциалността. По-рано наистина си мислех, а и продължавам да си го мисля, че тя поставя преговорите под заплаха заради своята собствена безопасност“, заяви той. \r\nИнформационна утечка за съдържанието на преговорите се появи и в Sunday Times, където се казва, че Мей е готова да направи отстъпки на Лейбъристите и да продължи членството на страната в митническия съюз на ЕС до 2022 година. Също така се твърди, че отстъпките включват и съгласие на територията на Великобритания да се разшири действието на широк спектър от нормативни актове на ЕС, касаещи се до търговския оборот. \r\n***  Лидерът на Северна Корея Ким Чен-ун е ръководил лично ученията на военните части в предния и източния част на фронта на 4 май по нанасяне на огневи удари, съобщава Централната телеграфна агенция на Корея (ЦТАК), предава  EA Daily . \r\nКакто се отбелязва в съобщението, ученията са проведени с цел да се оцени и провери способността за работа с далекобойни реактивни оръдия с олям калибър и тактически управляеми оръжия, точността на изпълнение на огневите задачи и боеспособността на оръжейното обурудване на частите. \r\nНа наблюдателния пункт Ким Чен-ун се е запознал с плана за нанасяне на удари и е проверил хода на подготовката на стрелбата. Той е определи реда и метода на на насяне на удара и е дал заповедта „Огън!“. \r\n***", "date": "2019.05.05", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/05/05/2654112/papa-frantsisk-dade-nachalo-na-svetata-liturgiya-na-pl-knyaz-aleksandar-i-batenberg-v-sofiya.html", "text": "„В името на Отца и Сина, и Светия Дух. Мирът да бъде с вас“. С тези думи папа Франциск даде начало на Светата литургия на пл. „Княз Александър I Батенберг“ в София, предаде репортер на  Агенция „Фокус“ . На площада са се събрали хора от цялата страна и гости от чужбина, които са дошли да видят папа Франциск. Преди началото на литургията Светият отец обиколи и поздрави събралото се множество. Част от хората се здрависаха с главата на Римокатолическата църква, други успяха и да се снимат за спомен със Него. Сред присъстващите има много деца, като папата дори благослови едно от тях. Цялата церемония ще бъде предавана на големи видео екрани, разположени в района на на пл. „Княз Александър I Батенберг, за да могат всички да проследят богослужението отблизо. Мерките за сигурност в района са засилени, гражданите, които присъстват на литургията, преминаха през специално изградени контролно-пропускателни пунктове, където бяха щателно проверени.  \r\nКатолицизмът е четвъртото по численост вероизповедание в България след православното християнство, исляма и протестантството. Светата литургия е основното тайнство в Католическата християнска църква. То представлява пресъздаване на жертвоприношението от Новия завет, в което Иисус Христос се принася в жертва за хората чрез хляба и виното, олицетворяващи тялото и кръвта на Божия син. Римокатолическата литургия се състои от Литургия на словото и Евхаристийна литургия. Литургията на словото съдържа четенията от Светото писание – Деянията на апостолите. Второто четиво от литургията на словото предвижда четене от Книгата  Откровение на Свети Иван Апостол и четене от Светото Евангелие според Иван. Евхаристичната част съдържа приемането на даровете и преломяването на хляба и виното – точно пресъздаване на последните моменти от живота на Исус Христос. В рамките на литургията ще бъдат изчетени и молитви за верните.  \r\nДеница КИТАНОВА", "date": "2019.05.05", "title": "Папа Франциск даде начало на Светата литургия на пл. „Княз Александър I Батенберг“ в София"}
{"url": "http://www.focus-news.net/news/2019/05/05/2654144/predstoyashti-mezhdunarodni-sabitiya-za-6-may-agentsiya-fokus.html", "text": "Папа Франциск продължава апостолическата си визита в България, преди да отпътува за посещение в Северна Македония. \r\n***  Генералният секретар на НАТО Йенс Столтенберг ще направи визита в Турция. \r\n***  Държавният секретар на САЩ Майк Помео започва обиколка в европейските страни с първа спирка Финландия, където ще се проведе заседание на Арктическия съвет. \r\n***  Очаква се среща между първите дипломати на Вашингтон и Москва – Майк Помпео и Сергей Лавров. \r\n***  Вицепрезидентът на САЩ Майк Пенс представя американската космическа стратегия. \r\n***", "date": "2019.05.05", "title": "Предстоящи международни събития за 6 май (Агенция „Фокус“)"}
{"url": "http://www.focus-news.net/news/2019/05/05/2654145/api-vazstanoveno-e-dvizhenieto-po-pat-i-3-maslarevo-strahilovo.html", "text": "Възстановено е движението по път I-3 Масларево - Страхилово. Това съобщиха от пресцентъра на  Агенция \"Пътна инфраструктура\" .", "date": "2019.05.05", "title": "АПИ: Възстановено е движението по път I-3 Масларево - Страхилово"}
{"url": "http://www.focus-news.net/news/2019/05/05/2654146/krasimir-uzunov-beshe-udostoen-posmartno-sas-zvanieto-pocheten-grazhdanin-na-peshtera.html", "text": "С пълно единодушие Общинският съвет в Пещера удостои посмъртно основателя на Агенция и Радиоверига „Фокус“ Красимир Узунов със званието „Почетен гражданин на Пещера“, предаде репортер на  Радио „Фокус“ – Пазарджик . Преди гласуването кратка биографична справка за Красимир Узунов прочете кметът на Пещера Николай Зайчев. Той отбеляза основни моменти от жизнения път на Узунов, приносът му за проучване на различни епизоди от военната ни история, а също и неговия патриотизъм. „Красимир Узунов издири всички загинали във войните от Пещера, с което заличи едно бяло петно в историята на града. Дарил е на училища от нашия град свои книги“, заяви кметът. „Принципен, предприемчив, дисциплиниран и много организиран. Той ще бъде запомнен като голям българин, патриот, радетел за българската кауза в Македония\", обяви Зайчев. Думи в памет на Красимир Узунов каза и проф. Пламен Павлов. „Чувствам се доста странно, тъй като той ме помоли да дойда тук и да го представя. Днес колкото и да е абсурдно той ни гледа“, коментира той. „Става дума за личност, която сама по себе си е епохална. Той е открит, но ще бъде откриван от много поколения българи, тъй като това, което направи със своите книги, няма аналог в съвременната история и литература“, заяви проф. Павлов. „Красимир Узунов съчетаваше в себе си качествата на историк и писател. В България са много малко хората, които могат да пишат така. Може би покойният Николай Генчев можеше да пише така. Отивайки по-назад можем да споменем Захари Стоянов, Симеон Радев. Красимир Узунов беше от ранга на тези хора\", каза още проф. Павлов. \r\nВаня НИКОЛОВА", "date": "2019.05.05", "title": "Красимир Узунов беше удостоен посмъртно със званието „Почетен гражданин на Пещера“"}
{"url": "http://www.focus-news.net/news/2019/05/05/2654121/dik-na-makedoniya-do-1500-chasa-izbiratelnata-aktivnost-na-vtoriya-tur-na-prezidentskite-izbori-e-3034.html", "text": "Към 15:00 часа местно време (16:00 часа българско време) избирателната активност на втория тур на президентските избори в югозападната ни съседка е била 30,34%. Гласуването се преминава спокойно, без прекъсвания и без никакви нередности, съобщи на пресконференция говорителят на Държавната избирателна комисия (ДИК) Люпка Гугучевска, предава скопската телевизия  \"Сител\" . \r\nТова означава, че до посочения час правото си на глас са упражнили 527 068 граждани на Северна Македония, според 95,67% от информацията, подадена от избирателните секции. \r\n\"Най-висока избирателна активност има в общините Македонски брод - 49,45%, Крива Паланка - 42,61, Демир Капия - 49,17, Демир Хисар - 48,09 и Крушево 47,68%. Най-ниската е в общините Желино - 9.03, Боговине - 10.49 и Център Жупа - 11.96%\", поясни Гугуечевска. \r\nПрипомня се, че за да бъдат обявени за валидни, на изборите в Македония трябва да гласуват 40% от регистрираните в избирателните списъци. В противен случай ще бъде насрочено ново гласуване, а до провеждането му президентските функции ще изпълнява председателят на парламента - Талат Джафери. Тереза Герова", "date": "2019.05.05", "title": "ДИК на Македония: До 15:00 часа избирателната активност на втория тур на президентските избори е 30,34%"}
{"url": "http://www.focus-news.net/news/2019/05/05/2654147/blagoevgrad-vremenno-dvizhenieto-se-osashtestvyava-samo-v-aktivnata-lenta-pri-km-135-v-posoka-sofiya-na-am-struma-poradi-ptp.html", "text": "Временно движението се осъществява само в активната лента при км 135 в посока София на АМ \"Струма\" поради ПТП. Това съобщиха от пресцентъра на  Агенция \"Пътна инфраструктура\" . Шофьорите да карат с повишено внимание и съобразена скорост, спазвайки указанията на “Пътна полиция”.", "date": "2019.05.05", "title": "Благоевград: Временно движението се осъществява само в активната лента при км 135 в посока София на АМ \"Струма\" поради ПТП"}
{"url": "http://www.focus-news.net/news/2019/05/05/2654148/evropeyski-izbori-2019-momchil-nekov-bsp-zaradi-zloupotrebite-s-kashtite-za-gosti-shte-vrashtame-pari-na-es.html", "text": "„Българските земеделци видяха моята работа като евродепутат. Направил съм над 1300 поправки в Комисията по земеделие, както и в Комисията по образование и политика в ЕП. Повечето бяха приети.\" Това каза пред БСТВ кандидатът за евродепутат от листата на \"БСП за България\" Момчил Неков, съобщиха от пресцентъра на  БСП . Той обясни, че двойните стандарти при храните са показали, че само наднационална структура, като европарламента, може да реши подобен проблем в различните страни. Неков добави, че когато един евродепутат има правилна аргументация за определена злоупотреба или несправедливост, европейските му колеги се вслушват и  проблемът може да бъде разрешен. Той обясни, че Холандия е по-малка от България, но е една от страните с най-ярко изразена позиция в европарламента. „С европейски средства замитаме под килима национални проблеми. Трябва да си зададем въпроса- какво става с националния бюджет? Секторите – здравеопазване, социални дейности и образование са изключително от национален приоритет. А не са ли в тези сектори най-много проблемите?”, попита Неков. Кандидатът за евродепутат каза още, че откакто страната ни е в Европейския съюз, у нас са влезли над 30 милиарда евро.  \r\nМомчил Неков отбеляза, че за 732 къщи за гости у нас са платени 200 млн. евро - средно на къща се падат по 200 000 лева. „Мантрата на ГЕРБ, че на БСП им спирали европарите се изпари. Сега не само ще ни спират европейски пари, а ще връщаме пари на ЕС. Това правителство убива и предприемаческия дух на хората в селските райони”, обясни Момчил Неков.", "date": "2019.05.05", "title": "Европейски избори 2019: Момчил Неков, БСП: Заради злоупотребите с къщите за гости ще връщаме пари на ЕС"}
{"url": "http://www.focus-news.net/news/2019/05/05/2654149/wsj-mayk-pompeo-zapochva-obikolka-v-evropa.html", "text": "Първият дипломат на администрацията на държавния глава на САЩ Доналд Тръмп, ще бъде изпратен в Европа, където ще принуден да се справи с международната конкуренция за арктическите ресурси, разпространението на китайските технологии и влиянието на Русия както на Стария континент, така и в Южна Америка, включително Венецуела, пише американското издание  The Wall Street Journal  в статия, посветена на започващата в понеделник обиколка на Майк Помпео в европейските страни. \r\nДържавният секретар на САЩ планира да посети Финландия за заседание на Арктическия съвет, в който влизат осем страни - Канада, Дания, Финландия, Исландия, Норвегия, Русия, Швеция и САЩ. Очаква се в кулоарите му той да проведе среща с министъра на външните работи на Руската федерация Сергей Лавров. Тя ще се състои в кулоарите на събитието в Ровианиеми, както и в пика на кризата във Венецуела. \r\nЗа срещата стана ясно по-рано тази седмица. Най-напред информация за нея разпространиха от Вашингтон. \"Американската администрация разчита, че държавният секретар на САЩ Майк Помпео ще проведе среща с министъра на външните работи на Руската федерация Сергей Лавров в кулоарите на заседанието на Арктическия съвет, което ще се проведе в периода 6-7 май във финладския град Рованиеми\", заяви представител на Държавния департамент в рамките на специален телефонен брифинг, посветен на предстоящата визита на Помпео в Европа. \r\nВ Москва също не изключиха възможността за среща между държавния секретар на САЩ Майк Помпео и министъра на външните работи на Руската федерация Сергей Лавров, съобщиха от Департамента по информацията и печата към Министерството на външните работи на Руската федерация.  \r\n„Не изключваме възможност за такава среща“, подчертаха от ведомството в отговор на молба за коментар на информацията, разпространена от Държавния департамент на САЩ. Тереза Герова", "date": "2019.05.05", "title": "WSJ: Майк Помпео започва обиколка в Европа"}
{"url": "http://www.focus-news.net/news/2019/05/05/2654150/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-makaza-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Маказа“ и ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония и Турция трафикът е нормален на всички гранични контролно-пропускателни пунктове.", "date": "2019.05.05", "title": "ГД „Гранична полиция“: Интензивен е трафикът за товарни автомобили на изход на ГКПП „Маказа“ и ГКПП „Дунав мост 2“"}
{"url": "http://www.focus-news.net/news/2019/05/05/2654152/blagoevgrad-lek-avtomobil-e-katastrofiral-pri-km-135-na-am-struma-nyama-postradali.html", "text": "Лек автомобил е катастрофирал при км 135 на АМ “Струма”, няма пострадали. Това съобщи за  Радио “Фокус”-Пирин  дежурният служител в Областно пътно управление-Благоевград. Към момента се изчаква изтеглянето на автомобила от скоростната лента, а движението се извършва само в активната лента.  \r\nНатали СТЕФАНОВА", "date": "2019.05.05", "title": "Благоевград: Лек автомобил е катастрофирал при км 135 на АМ \"Струма\", няма пострадали"}
{"url": "http://www.focus-news.net/news/2019/05/05/2654153/the-jerusalem-post-sasht-mozhe-da-prerazgledat-otnosheniyata-si-s-darzhavi-nastroeni-sreshtu-izrael.html", "text": "САЩ може да преразгледат отношенията си с държави, настроени срещу Израел, пише вестник  The Jerusalem Post , като подчертава, че съответните действия в тази насока вероятно ще са израз на промяна в политиката към приравняване на антиционизма с антисемитизма.  \r\nДържавният секретар на САЩ Майк Помпео заяви в реч по-рано, че антиционизмът - противопоставяне на съществуването на Израел като родина на еврейския народ - е форма на антисемитизъм или враждебност към евреите, което се увеличава в световен мащаб и че Вашингтон \"ще се бори безмилостно\" с нея. \r\nСпециалният пратеник на Държавния департамент за мониторинг и борба с антисемитизма, Елан Кар, поясни, че тази позиция на САЩ може да доведе до преразглеждане на връзките с чужди правителства или лидери. \r\n\"САЩ са готови да преразгледат отношенията си с всяка страна. Ще повдигна този въпрос на двустранните срещи, които предприемам по целия свят. Това е нещо, за което ще водим откровени разговори - зад затворени врати\", увери Кар в рамките на посещение в Израел \r\nТой отказа да посочи конкретни страни или лидери, или да изяснява какви действия може да предприеме администрацията на президента Доналд Тръмп. \r\n\"Очевидно не мога да коментирам дипломатически инструменти, които бихме могли да използваме. Първо, всяка страна е различно дипломатическо предизвикателство, различна ситуация. И второ, ако започна да разкривам какво бихме могли да направим, то ще бъде по-малко ефективно\". \r\nНякои американски политически анализатори твърдят, че президентът Доналд Тръмп и други републиканци се надяват, че подкрепата за Израел ще привлече еврейските избиратели, включително тези, които са недоволни от пропалестинските гласове в прогресивните среди на Демократическата партия. \r\nВ същото време критиците алармират срещу конфронтационната националистическа реторика на Тръмп, която според тях насърчава десните екстремисти и подхранва вълна на активност, подбудена от омраза. Администрацията във Вашингтон категорично отхвърли това обвинение. \r\nКар каза, че приравняването на антиционизма с антисемитизма на администрацията \"ще даде ясно да се разбере, че много от нас са част от еврейския свят и много от нас са привърженици на силни отношения между САЩ и Израел\". Тереза Герова", "date": "2019.05.05", "title": "The Jerusalem Post: САЩ може да преразгледат отношенията си с държави, настроени срещу Израел"}
{"url": "http://www.focus-news.net/news/2019/05/05/2654124/papa-frantsisk-siviyat-pragmatizam-e-nay-golyamata-zaplaha-koyato-mozhe-da-se-vkoreni-v-edna-obshtnost.html", "text": "Сивият прагматизъм е най-голямата заплаха, която може да се вкорени в една общност. Това каза папа Франциск в проповед по време на Светата литургия на пл. „Александър I Батенберг“, предаде репортер на  Агенция „Фокус“ . „Бог ни призовава, Бог ни изненадва, Бог ни обича“, каза Светият отец.  \r\n„Бог призовава. Всичко се случва на бреговете на Галилейското езеро, където Иисус бе призовал Петър. Беше го призовал да си остави работата на рибар, за да стане рибар на човеци. След целия този път, след преживяването на смъртта на Учителя и въпреки известяване на Неговото възкресение, Петър се връща към предишния си живот. „Отивам да ловя риба“, казва той. И другите ученици са същите: „И ние ще дойдем с теб“. Сякаш правят стъпка назад. Петър отново взима мрежите, от които се беше отказал заради Иисус. Тежестта на страданието, разочарованието, дори предателството са се превърнали в тежък камък, който трудно би паднал от сърцата на учениците. Те все още са ранени от тежестта на болката и вината. Благата вест за Възкресението все още не се е вкоренила в сърцата им. Господ знае колко силно за нас е изкушението, да се върнем към нещата от миналото“, каза още папа Франциск. По думите му мрежата  на Петър е символ на изкушението и носталгията по миналото. „Затова ще искаме да си върнем нещо от онова, което сме пожелали да оставим пред опита ни за провал над болката и дори на факта, че нещата не са така както сме се надявали винаги се появява едно много тънко и опасно изкушение, което ни кара да се обезкуражим и да махнем с ръка. Това е психологията на гроба, която оцветява всичко в примирение и ни кара да се привържем към сладникавата тъга, която като червей разяжда всяка надежда“, допълни още папата.  \r\n„По този начин се развива най-голямата заплаха, която може да се вкорени в една общност. Сивият прагматизъм на живота, което на пръв поглед изглежда всичко нормално, но където действителност вярата се изпарява и дегенерира в дребнавост. Точно там при провала на Петър идва Исус, започва отначало и търпеливо отива да го посрещне и му казва „Симоне, това е името, от първото му позоваване. Господ не очаква идеални ситуации и вътрешни разположения. Той ги създава. Не чака да се срещне с хора без проблеми, без разочарования, грехове. Самият той беше изправен пред греха и разочарованието. Братя, господ не се уморява да ни призовава. Силата на любовта преобръща всяка прогноза и знае как да се започне отново“, каза папа Франциск. По думите му в Иисус Бог се опитва да ни даде нова възможност. „Всяка сутрин ни търси там, където сме и ни призовава да станем и да възкръснем отново чрез Неговото слово, да погледнем нагоре и да повярваме, че сме създадени за небето, а не за земята, за висините на живота, а не за низостта. Призовава ни да не търсим живия сред мъртвите. Когато го приемаме, ние се издигаме по-високо, приемаме най-красивото си бъдеще не като възможност, а като реалност“, допълни Светият отец.  \r\nДеница КИТАНОВА", "date": "2019.05.05", "title": "Папа Франциск: Сивият прагматизъм е най-голямата заплаха, която може да се вкорени в една общност"}
{"url": "http://www.focus-news.net/news/2019/05/05/2654154/predstoyashti-sabitiya-v-stranata-za-6-may-agentsiya-fokus.html", "text": "*** \r\nВ 9.00 часа държавният глава и върховен главнокомандващ Румен Радев ще участва в тържествения водосвет на бойните знамена и знамената светини на Българската армия и ще положи венец пред Паметника на Незнайния воин на пл. „Свети Александър Невски“. Той ще бъде отслужен от Негово Светейшество Българския патриарх Неофит. \r\n*** \r\nВ 10.00 часа президентът Румен Радев ще приеме почетния строй на представителните части на Българската армия на пл. „Княз Александър I“ в столицата. Държавният глава ще произнесе тържествено слово по случай Деня на храбростта и празника на Българската армия.  \r\n*** \r\nОт 10.30 часа на площад „Княз Александър I” ще се проведе традиционният Гергьовденски парад на Въоръжените сили. В него ще участват  над 1 000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация.  \r\n*** \r\nВ 12.00 ч. пред сградата на Президентството ще бъде извършена тържествена смяна на почетния гвардейски караул.  \r\n*** \r\nПапа Франциск ще посети бежанския център „Враждебна“. Светият отец ще се срещне с деца и семейства, както и със служителите на центъра.  \r\n*** \r\nВ 11.15 часа папа Франциск ще отслужи Света литургия с първо причастие на 250 деца в църквата „Пресвето сърце Исусово“. В 15.30 часа Светият отец ще се срещне с католическата общност в църквата „Св. Архангел Михаил“ и ще произнесе реч.  \r\n*** \r\nВ 18.15 часа Светият отец ще отправи своето послание за мир към целия свят заедно с представители различни вероизповедания на площад „Независимост“. \r\n*** \r\nОт 13.30 часа премиерът Бойко Борисов ще се срещне с протестиращите от квартал „Кършияка“.  \r\n*** \r\nОт 10.00 до 17.00 часа ще има вход свободен за постоянната хронологична и външна експозиция на Националния военноисторически музей (НВИМ), както и изложба „На борда на флотската история“. От 11.00 до 13.00 часа ще има приготвяне на гергьовденски хляб с мрежа хлебни къщи, а от 12.00 часа традиционна дегустация на войнишка боб чорба. От 13.30 до 14.30 часа ще се състои концерт на Представителния духов оркестър на сухопътни войски. От 15.00 до 16.00 часа ще се проведе концерт на представителен фолклорен ансамбъл „Шевица“. \r\n*** \r\nОт 11.00 часа на площад „Акад. Николай Хайтов” с тържествен ритуал ще бъде издигнато националното знаме.  \r\n*** \r\nОт 14.00 часа в парк \"Кестените\" големият български художник маестро Иван Яхнаджиев ще подари на децата  открит урок по рисуване. Това е и последен ден от Фестивала \"Банкя Мези\". \r\n*** \r\nОт 11.00 часа пред Военния клуб ще се проведе военен ритуал по полагане на венци и цветя на паметника на „24-ти пехотен Черноморски полк”. От 11.30 часа на площад „Св. Св. Кирил и Методий”, представителни блокове с бойните знамена на военни формирования от Бургаския гарнизон ще участват във военен ритуал „Водосвет и благославяне на бойните знамена”. Негово Високопреосвещенство Сливенския митрополит Йоаникий ще благослови бойните знамена и представителните части. В 12:00 часа на пл. „Атанас Сиреков“ ще се проведе празничен концерт от програмата за отбелязване на Гергьовден. Участие ще вземат изпълнителите от ансамбъл \"Тунджа\".  \r\n*** \r\nОт 9.00 ч. е началото на Светата литургия в храм „Св. Атанасий”.  \r\n*** \r\nОт 10.00 часа на площад „Св. Св. Кирил и Методий” представителни блокове с бойни знамена на военни формирования от Варненския гарнизон ще участват във военния ритуал „Водосвет и благославяне на бойните знамена”. Началникът на Щаба на Военноморските сили (ВМС) кап. I ранг Камен Кукуров ще приеме строя. Негово Високопреосвещенство Варненският и Великопреславски митрополит Йоан ще благослови бойните знамена и представителните части. В 10.40 часа от площада ще тръгне шествие, водено от представителния блок на Висшето военноморско училище „Никола Й. Вапцаров”.  \r\n*** \r\nОт 10.00 до 18.00 часа Военноморският музей ще работи с вход свободен. В музея е представена специална изложба „Орденът „За храброст“ в държавните и воински традиции“. Акцент в изложбата е пиката на Самарското знаме, в която е вграден орденът „За храброст“ първа степен. \r\n*** \r\nОт 10.30 часа на Конна база „Виница” ще бъде открит традиционният турнир по конен спорт „Гергьовден”. \r\n*** \r\nОт 21.00 часа от площад „Цар Асен I” ще може да се наблюдава Аудиовизуалният спектакъл „Царевград Търнов – звук и светлина“ – безплатна прожекция по случай Деня на храбростта и празник на Българската армия. \r\n*** \r\nОт 10.00 часа ще бъдат поднесени цветя и венци на паметника на загиналите във войните.  \r\n*** \r\nОт 11.00 часа пред Паметния знак на загиналите във войните горнооряховчани ще бъдат поднесени цветя и венци. \r\n*** \r\nОт 11.00 часа на откритата сцена в селото ще се състои празнична програма „Гергьовденски  люлки“.  \r\n*** \r\nОт 12.00 часа в Клуб „Българско войнство“ ще бъде открита изложба „Светът в банкноти“ на полк. о. з. Петър Станчев .  \r\n*** \r\nВ 5.00 часа в четирите махали ще прозвучи песента „Ти, убави свети Георги“. От 9.00 часа ще се проведе дефиле на централния площад. От 11.00 часа ще започне музикална програма. \r\n*** \r\nОт 9.00 до 17.30 часа в Етнографска къща ще има възстановка на традиционни ритуали, изложба базар на обредни хлябове и хлебни изделия, както и концерт на групи за автентичен фолклор. \r\n*** \r\nОт 14.00 до 18.00 часа в Народно читалище „Романо дром – 2002 г.“ ще бъде представена изложба „Едерлези“ на Школата по приложно изкуство. \r\n*** \r\nОт 9.00 часа в църквата „Св. Георги Победоносец“ светата божествена Литургия за Гергьовден ще бъде отслужена от архиерейския наместник на Смолянска духовна околия архимандрит Висарион. От 10.00 часа жителите и гостите на града ще могат да видят Гергьовден в Златоград – Силата на традициите и мистиката на ритуала. От 10.30 часа ще започне Празничен хоровод с Оркестър „Орфей” и гост солист Искра Макакова. \r\n*** \r\nОт 10.30 до 20.30 часа на площад „Защитата на Каварна“ ще има фолклорна програма, вечерна програма, както и празнична заря.  \r\n*** \r\nОт 10.00 часа на площада в селото ще бъде пресъздаден обичаят „Премуз“. \r\n*** \r\nОт 11.00 часа пред  Двореца на културата ще се състои лонцерт на Духовия оркестър при ОК Дворец на културата. \r\n*** \r\nОт 11.00 часа на площада в града ще бъде концертът „Гергьовден е…“ с участието на Фолклорна формация „Хераклея“ и гостуващият изпълнител Румяна Попова. \r\n*** \r\nВ 10.30 ще започне празникът на централния площад „България“ ще се проведе фоклорен концерт. \r\n*** \r\nОт 9.00  часа в Манастир „Свети Георги” ще бъде отслужена Света литургия по случай празника на Поморие – Гергьовден. \r\n*** \r\nОт 10.30 часа ще бъде официалното откриване на празника на града, с приветствие от кмета на Община Поморие Иван Алексиев. От 11.30 часа на открита сцена на НЧ „Светлина 1939” ще се проведе празничен концерт.  \r\n*** \r\nОт 11.00 часа пред Войнишкия паметник, Областният съвет на Съюза на офицерите и сержантите от запаса и резерва организира честване на Деня на храбростта и Празника на Българската армия.  \r\n*** \r\nВ 10.15 часа ще започне общоградско шествие по повод 6 май. В 10.30 часа пред паметника на 33-ти Свищовски полк ще се състои ритуал по поднасяне на венци и цветя в памет на загиналите в бой воини. В 11.30 часа в беседката в Градската градина ще започне празничен концерт на Духовия оркестър към 55-ти Инженерен полк – Белене. \r\n*** \r\nОт 11.00 часа на Мемориал \"Военно гробище на загиналите в Първата световна война\" ще се състои тържествено отбелязване на Деня на храбростта и празник на Българската армия. \r\n*** \r\nОт 9.00 часа в църквата „Св. Георги Победоносец“ секретарят на Архиерейското наместничество  иконом Запрян Шиков ще отслужи празнична Св. литургия. \r\n*** \r\nОт 11.00 часа в парк „Пети октомври“ ще се проведе танцовият спектакъл „Овчари влизат в село, камбани бият, мале ле, момци си люлки люлеят“. \r\n*** \r\nОт 18.00 часа в РБ „З. Княжески“ ще се състои благотворителен концерт по случай 45-годишнината на НУМСИ „Христина Морфова”. \r\n*** \r\nОт 11.00 часа на Мемориал „Военно гробище-1916 г.“ ще се състои тържествен ритуал по запалване на Вечния огън, панихида в памет на загиналите, освещаване на бойните знамена и поднасяне на венци и цветя.  \r\n*** \r\nОт 11.00 часа пред паметника на Незнайния воин на площад \"Свобода\" ще бъдат поднесени венци и цветя.  \r\n*** \r\nОт 10.00 часа НЧ „Стилиян Чилингиров“ организира празник на квартала „Гергьовско веселие“.   \r\n*** \r\nОт 10.00 часа НЧ „Развитие“ организира пресъздаване на обичая Гергьовден.  \r\n*** \r\nОт 11.00 часа НЧ “Просвета“ организира „Гергьовден“, Ден на моето село.  \r\n*** \r\nВ 8.30 часа в храм „Св. вмчк. Георги Победоносец“ ще бъде отслужена празнична Света литургия. В 10.00 часа ще тръгне лития с иконата, в която е вградена частица от мощите на светеца. В 10.30 часа пред сградата на общината ще се състои тържествен ритуал по издигане на националния флаг, както и отслужване на молебен и марш на представителни блокове от военните формирования на ямболския гарнизон. От 11.30 часа в Музея на бойната слава ще бъде представена презентация, посветена на участието на 29-ти пехотен Ямболски полк в Първата световна война. Европейски избори 2019: \r\n*** \r\nОт 11.00 часа кандидатът за евродепутат от ГЕРБ и СДС Андрей Ковачев ще присъства на откриване на ремонтирания паметник на загиналите в Първата световна война. \r\n*** \r\nВ 17.00 часа в парк „Ротонда“ кандидатите за евродепутати от ГЕРБ и СДС Андрей Ковачев, Мария Габриел и Лиляна Павлова ще се срещнат с жители на града.  \r\n*** \r\nВ 15.00 часа кандидатите за евродепутати от ГЕРБ и СДС Ева Майдел и Андрей Новаков ще направят преглед на изграждащите се спортна и стрийт фитнес площадки в селото. \r\n*** \r\nОт 17.00 часа кандидатите за евродепутати от ГЕРБ и СДС Ева Майдел и Андрей Новаков ще се проведе среща с жители на града. \r\n*** \r\nОт 14.00 часа кандидатът за евродепутат от листата на ГЕРБ и СДС Емил Радев ще бъде гост на празника на селото. \r\n*** \r\nОт 12.00 часа кандидатът за евродепутат от листата на ГЕРБ и СДС Емил Радев ще посети село Стефаново, което отбелязва своя празник. По-късно Емил Радев ще посети Добрич, където в Етнографската къща се провежда възстановка на обичаите за Гергьовден и ще се проведе изложба на хлябове. \r\n*** \r\nВ 18.00 часа кандидатът за евродепутат от листата на ГЕРБ и СДС Емил Радев ще се срещна с членове и симпатизанти на ГЕРБ в офиса на партията. \r\n*** \r\nОт 9.00 часа кандидатите за евродепутати от ГЕРБ и СДС Ева Майдел и Андрей Новаков ще се срещнат с кмета Валентин Атанасов и екипа му, както и с граждани на площад „Демокрация“ № 1. \r\n*** \r\nОт 10.00 часа кандидатите за евродепутати от ГЕРБ и СДС Ева Майдел и Андрей Новаков ще присъстват на тържествена света литургия и курбан в храма „Свети Георги“. \r\n*** \r\nВ 11.00 часа пред т. нар. „Часовник“ до Съдебната палата и на площад „Княз Александър Батенберг“ кандидатите за евродепутати от ГЕРБ и СДС Ева Майдел и Андрей Новаков ще присъстват на честванията по повод празника на града. В 12.00 часа на площада двамата ще поднесат венец и цветя пред Паметника на загиналите в сръбско – българската война. \r\n*** \r\nВ 13.30 часа кандидатите за евродепутати от ГЕРБ и СДС Ева Майдел и Андрей Новаков ще посетят автомобилния производител Sin Cars. \r\n*** \r\nОт 16.00 часа кандидатът за евродепутат от листата на ГЕРБ и СДС Емил Радев ще се присъедини към жителите и гостите на селото Езерец, които празнуват на Гергьовден.", "date": "2019.05.05", "title": "Предстоящи събития в страната за 6 май (Агенция „Фокус“)"}
{"url": "http://www.focus-news.net/news/2019/05/05/2654156/sport-dzhuneyt-chakar-shte-sviri-revansha-na-livarpul-i-barselona.html", "text": "Арбитърът Джунейт Чакър ще ръководи полуфиналния мачреванш от Шампионска лига между Ливърпул и Барселона на „Анфийлд“. Германецът Феликс Цвайер ще бъде съдията, който ще разглежда ситуациите с ВАР. Чакър е свирил осем мача на Барселона в Шампионска лига, в които каталунците имат 4 победи и 4 равенства. Той ръководи финала на Шампионска лига през 2015 година, който Барселона спечели с 3:1 срещу Ювентус. \r\nВ първата среща на „Камп Ноу“ Барселона спечели с 3:0 срещу Ливърпул, с два гола на Лионел Меси и един на Луис Суарес. \r\nВенцислав ДРАГОМАНОВ", "date": "2019.05.05", "title": "Спорт: Джунейт Чакър ще свири реванша на Ливърпул и Барселона"}
{"url": "http://www.focus-news.net/news/2019/05/05/2654155/mvr-12-000-dushi-sa-prisastvali-na-praznichnata-sveta-liturgiya-na-ploshtad-knyaz-aleksandar-i-nyama-intsidenti.html", "text": "Около 12 000 души са присъствали на празничната Света литургия на площад \"Княз Александър I\". Това съобщиха от пресцентъра на  МВР . Събитието е част от Апостолическото пътуване на папа Франциск в България. По време на провеждането му не са регистрирани инциденти. Двама граждани - мъж и жена, в явно неадекватно състояние не са допуснати до събитието, а поради отказ да изпълнят полицейско разпореждане са отведени в столично районно управление. Оказана е медицинска помощ на място общо на шестима, четирима от тях - чужди граждани. Две деца, изгубили се в множеството, са били предадени на родителите им. Утре посещението на папа Франциск продължава според предварителната програма.", "date": "2019.05.05", "title": "МВР: 12 000 души са присъствали на празничната Света литургия на площад \"Княз Александър I\", няма инциденти"}
{"url": "http://www.focus-news.net/news/2019/05/05/2654158/blagoevgrad-vazstanoveno-e-dvizhenieto-v-izprevarvashtata-lenta-pri-km-135-v-posoka-sofiya-na-am-struma.html", "text": "Възстановено е движението в изпреварващата лента при км 135 в посока София на АМ \"Струма\". Това съобщиха от пресцентъра на  Агенция \"Пътна инфраструктура\" .", "date": "2019.05.05", "title": "Благоевград: Възстановено е движението в изпреварващата лента при км 135 в посока София на АМ \"Струма\""}
{"url": "http://www.focus-news.net/news/2019/05/05/2654151/prof-plamen-pavlov-fenomenalnata-pamet-patriotichnata-dusha-i-golyamoto-balgarsko-sartse-na-krasimir-uzunov-teparva-shte-badat-otsenyavani.html", "text": "Красимир Узунов има заслугата за възстановяването на паметта за българските бойни знамена. Това каза проф. Пламен Павлов по време на тържествената сесия на Общинския съвет в Пещера за удостояване на основателя на Агенция и Радиоверига \"Фокус\" Красимир Узунов със званието \"Почетен гражданин на Пещера\", предаде репортер на  Радио \"Фокус\" - Пазарджик . Той отбеляза, че Узунов е човек с невероятни хоризонти, делата му остават и те са гордост за Пещера. \"Неговото невероятно чувство за хумор и работохолизмът му - бяха нещо уникално. Чувствам се осиротял, защото няма кой да ми се обади вечер в 23.30 и да ми разкаже някой епизод от Първата световна война. Няма човек в България, който в такава степен да познава Първата световна война, а и не само нея\", коментира той. \"Тази феноменална памет, която имаше, неговата патриотична душа, неговото голямо българско сърце, човещината му, тепърва ще бъдат оценявани, както и това колко голям човек беше той\", заяви проф. Павлов. \"Той беше офицер и си отиде от този свят като офицер на България. Той замина при своите герои. До такава степен Красимир Узунов се беше вживял в тази епоха. Аз съм бил с него на Каймак Чалан и мога да кажа, че това е уникално изживяване. Той имаше поетична душа, неговите есета ще бъдат събрани в книга, защото есето му за мъжката Задушнца няма аналог в нашата литература. Никой не е писал по подобен начин\", коментира Павлов. \"За патриотизма на Узунов е излишно да говорим, този патриотизъм продължава да струи и в момента от неговите творби, от Агенция и Радио \"Фокус\". Той пръв направи наша радиостанция в Бесарабия, предаватели, които покриват Родопите, Македония. Неговата радиомрежа на практика решава национални задачи. Той направи много повече от Агенцията за българите в чужбина. Имаше идеи, които съм сигурен, че Агенцията ще ги осъществи, но трябва и държавата ни да помага в случая\", изтъкна той. \"Този офицер, този рицар на България имаше жестока дисциплина и самодисциплина. Знаем, колко взискателен и строг беше към работата в Агенция и Радио \"Фокус\", но служителите не му се сърдеха, защото той създаде може би батальон от млади хора, които станаха част от водеща агенция в страната. Като писател и историк той тепърва ще бъде оценяван. Всичко, което направи е огромен океан от  информация. За него нямаше ден и нощ, той и през нощта работеше\", отбеляза проф. Павлов. \"Фокус остава най-трайната му следа, защото подобно на Легията на Раковски, той създаде Легия от български журналисти\", коментира той. \"Пещера обаче заемаше специално място в неговото съзнание, самата му фигура е чест за родния му град. Красимир Узунов е не само национална, но и наднационална фигура и е логично да бъде почетен гражданин на своя град\", каза също проф. Павлов. \r\nВаня НИКОЛОВА", "date": "2019.05.05", "title": "Проф. Пламен Павлов: Феноменалната памет, патриотичната душа и голямото българско сърце на Красимир Узунов тепърва ще бъдат оценявани"}
{"url": "http://www.focus-news.net/news/2019/05/05/2654134/papa-frantsisk-vyarata-e-nashata-sila-koyato-sme-prizvani-da-obnovyavame-vseki-den.html", "text": "Вярата е нашата сила, която сме призвани да обновяваме всеки ден. Това каза папа Франциск в проповед по време на Светата литургия на пл. „Александър I Батенберг“, предаде репортер на  Агенция „Фокус“ . „Когато призивът на Иисус насочва живота ни, сърцето ни се обновява. Бог изненадва. Той е Господ на изненадите. Той ни призовава не само да се изненадваме, но да постигнем изненадващи неща. Господ призовава и виждайки учениците с празни мрежи, им предлага нещо необичайно за тях – риболов през деня, което е нещо странно. Той им дава отново увереност, като ги пуска в движение и ги принуждава отново да рискуват, за да не смятат нещо или особено някого за изгубен. Той е Господ на изненадата, който разкъсва парализиращата затвореност, като връща смелостта, способна да преодолее подозренията, недоверието и страха, който се крие. Бог изненадва не само когато ни призовава и ни кани да хвърлим мрежите, но и да хвърлим нас самите в историята и да гледаме живота, на другите и дори на себе си с Неговите очи, копито в греха виждат чеда, които трябва да станат, в смъртта - братя, които трябва да се възкресят, а в разрухата - сърца, които трябва да бъдат утешени. Затова не се страхувай. Господ обича живота ти, дори когато се страхуваш да го погледнеш и да го вземеш в ръце“, каза папа Франциск.  \r\nГоспод ни обича! Да бъдеш християнин е призив да вярваш, че Божията любов е по-голяма от всяко ограничение и грях. Една от най-големите болки и пречки, не се корени в това да разберем, че Бог е любов, а в акта, че сме започнали да го възвестяваме и свидетелстваме по начин, че за мнозина това не е Неговото име. Бог е любов, която обича, дарява себе си, призовава и ни изненадва, каза още Светият отец. \r\nДеница КИТАНОВА", "date": "2019.05.05", "title": "Папа Франциск: Вярата е нашата сила, която сме призвани да обновяваме всеки ден"}
{"url": "http://www.focus-news.net/news/2019/05/05/2654157/sergey-lavrov-rusiya-prizovava-sasht-da-se-otkazhat-ot-bezotgovornite-si-planove-za-nasilstvena-smyana-na-vlastta-vav-venetsuela.html", "text": "Русия призовава САЩ и всички, които ги подкрепят, да се откажат от \"безотговорните\" си планове за насилствена смяна на властта във Венецуела. Това заяви министърът на външните работи на Руската федерация Сергей Лавров на среща с венецуелския си колега Хорхе Ареас, предава  TACC . \r\n\"Призоваваме и американците, и всички онези, които ги подкрепят, да се откажат от безотговорните си планове и да действат изключително в рамките на международното право, това бе казано от Путин в телефонен разговор с президента [на САЩ Доналд] Тръмп преди няколко дни\", подчерта Лавров. \r\nМосква също призовава за политически диалог за разрешаване на кризата във Венецуела, тъй като опитите за насилствено завземане на властта подкопават перспективата за постигане на споразумение, предупреди първият дипломат на Москва.  \r\n\"Виждаме безпрецедентна кампания, водена от САЩ за свалянето на законните власти на Венецуела, ние осъждаме тази кампания. Само венецуелците имат право да определят съдбата на своята държава, което изисква всеобхватен диалог на всички политически сили. А опитите за насилствена промяна на властта в Каракас нямат нищо общо с демократичния процес и само подкопават перспективата за политическо уреждане на кризата”, добави Лавров. Тереза Герова", "date": "2019.05.05", "title": "Сергей Лавров: Русия призовава САЩ да се откажат от безотговорните си планове за насилствена смяна на властта във Венецуела"}
{"url": "http://www.focus-news.net/news/2019/05/05/2654159/evropeyski-izbori-2019-elena-yoncheva-bsp-spored-doklad-na-svetovnata-banka-nie-gubim-22-ot-bvp-v-rezultat-na-koruptsiya.html", "text": "Според доклад на Световната банка ние губим 22% от брутния вътрешен продукт в резултат на корупция. Това каза водачът на листата на „БСП за България“ за европейските избори Елена Йончева по време на брифинг в Благоевград, предаде репортер на  Радио „Фокус“ - Пирин . По думите й това е кражба от евросредства и загуби за българската икономика от организираната престъпност, от сивата икономика и от рекета върху бизнеса както и от загубите, които ние търпим в резултат на това, че чужди инвеститори избягват България. Елена Йончева посочи, че има голям интерес към тези избори и към предизборната кампания. „Най-важното е, че българинът вече не се страхува да назовава проблемите и да говори за корупцията. Струва ми се, че това е много голяма крачка, която ние правим, защото корупцията в България е огромен проблем“, каза още Елена Йончева. Тя заяви, че 11 милиарда евро си заминават от България заради корупцията. „Вие може да видите какво се случва и в Благоевград. Само за последните няколко месеца беше затворен цех за производство на волани, затвориха се шивашки цехове. С тютюневата промишленост какво се случи?“, попита Елена Йончева. Тя коментира, че чужди инвеститори също бягат от България. „Преди 10 години имаше 11 милиарда евро чуждестранни инвестиции – през 2008 година. За 2018-та година преките чуждестранни инвестиции са под 1 милиард евро“, каза още Елена Йончева. Тя допълни, че причините за това са три. „Първо е корупцията. Второ е липса на добра правосъдна система. Третата причина за бягството на чуждестранните инвестиции от България е липса на предвидимост. Един инвеститор не знае дали след няколко месеца няма да се увеличи тока с 50%. Един чужд инвеститор не знае дали парламента няма да гласува за промяна на поредния закон и поредните поправки на законите, които ще облагодетелстват един бизнес за сметка на друг“, добави Елена Йончева. \r\nДенис НИКИФОРОВ", "date": "2019.05.05", "title": "Европейски избори 2019: Елена Йончева, БСП: Според доклад на Световната банка ние губим 22% от БВП в резултат на корупция"}
{"url": "http://www.focus-news.net/news/2019/05/05/2654163/nataliya-maeva-balgarsko-obshtestvo-na-patsientite-s-pulmonalna-hipertoniya-horata-s-tazi-bolest-v-balgariya-nyamat-vazmozhnost-da-zakupuvat-sami-portativni-kislorodni-kontsentratori.html", "text": "Хората с пулмонална хипертония в България нямат възможност да закупуват сами портативни кислородни концентратори. Това каза в интервю за  Радио „Фокус“ – Варна  Наталия Маева, председател на Българско общество на пациентите с пулмонална хипертония. По думите й, едно такова устройство може да струва между 5000 и 7000 лв. Цената на кислородните концентратори за домашна употреба е между 1500 и 2500 лв. „Пулмоналната хипертония е рядко заболяване, което засяга кръвоносните съдове на белите дробове и това оказва въздействие върху работата на сърцето и организма не получава достатъчно кислород. Обикновено, когато заболяването ескалира пациентите са принудени да живеят 24 часа на кислороден концентратор“, обясни Наталия Маева. Според нея, в България все още не съществува помощ от държавата, която да помага за заболелите за закупуването на подобни устройства, които в повечето случаи са изключително важни за пълноценния живот на хората. „Ще дам пример, че във всички останали страни членки на Европейския съюз, кислородолечението се реинбурсира от Здравноосигурителните каси. Всеки един пациент получава един апарат за домашна употреба и един портативен, с който може да се движи, може да продължава да бъде активен, дори и да работи. Но за съжаление нашите пациенти нямат този шанс“, посочи Наталия Маева. Тя допълни, че в повечето случаи се организират дарителски кампании, които събират средства за кислородни концентратори. \r\nБояна АТАНАСОВА", "date": "2019.05.05", "title": "Наталия Маева, Българско общество на пациентите с пулмонална хипертония : Хората с тази болест в България нямат възможност да закупуват сами портативни кислородни концентратори"}
{"url": "http://www.focus-news.net/news/2019/05/05/2654161/the-national-interest-evropeyskiyat-sayuz-ili-tryabva-da-uvelichi-ili-da-namali-skorostta.html", "text": "Колективната мъдрост правилно посочва възхода на евроскептиците, онези, които се противопоставят на все по-голямата интегранция на 28-те страни-членки на Европейския съюз в една общност. Сред тези скептици са десни и популистки партии, които се очаква да спечелят една трета от местата в Европейския парламент на изборите през май 2019 година. Винят ги за Брекзит и ги подозират, че може да предизвикат излизането и на други държави от Съюза. Те стоят зад многобройни действия за възстановяване на националния суверенитет, като например връщането на контрола върху границите и противопоставяне срещу правилата и диктатите от европейското „правителство“ – Европейската комисия, пише Амитай Ециони, професор в Университета Джордж Вашингтон, в материал за американското списание  The National Interest . \r\nЗа да се противопоставят на тези тенденции, проевропейските лидери, особено френският президент Емануел Макрон и германският канцлер Ангела Меркел, призоваха за по-голяма интеграция и за предоставяне на повече правомощия на Комисията. Конвенционалната мъдрост вижда тези лидери като морално правилната страна, която поддържа единната общност,  донесла мир на континент, който е преживял много войни, и която се изправя срещу десни и популистки националисти. \r\nВъпреки това основна сила, която движи евроскептиците, е, че административната и икономическата интеграция на ЕС - и свързаната с това загуба на национален суверенитет - надхвърля много това, което много европейци са склонни да толерират, тъй като те не виждат себе си като граждани на ЕС но като граждани на съответните им нации. Докато тази лоялност не бъде прехвърлена от нациите в Брюксел, ЕС трябва да забави интеграцията, вместо да я разширява. Тази теза изисква няколко реда пояснения. \r\nЕС процъфтяваше, докато беше фокусиран върху отварянето на границите за търговията, която беше изгодна за всички. Беше в отлично състояние, когато организираше многобройни нискоразредни форми на административна координация между държавите, като например, програмите за обмен на студенти и за определяне на минимални стандарти, на които трябва да се придържат различните индустрии. След като въведоха обща валута, оформиха бюджетите на своите страни-членки и отвориха границите за свободно движение на хора, като същевременно натиска за абсорбация на голям брой имигранти, Съюзът нахлу в националната идентичност и специфичните ценности на различните си членове. \r\nВ резултат, ЕС сега се опитва да стои разкрачен. Брюксел иска все по-високо ниво на икономическа и административна интеграция. Макрон и Меркел и европейските партии, които са свързани с тях, призовават за въвеждането на банкво съюз, интегриран бюджет, който ще бъде приеман от ЕС и който страните-членки ще трябва да изпълняват, а и министър на финансите на ЕС, който да надзирава изпълнението на бюджета. \r\nНо в същото време, ЕС поддържа ниска степен на политическа интеграция, въпреки че за да се реализират целите му, се нужда е от много по-високо ниво и от готовност на хората да направят нужните жертви в националните си политики, за да стане по-единна политиката на Съюза. С други думи, истинското изграждане на общността сериозно изостава от икономическата и административната интеграция. Сега ЕС трябва или да се придвижи нагоре – интегрирайки се по-тясно политически - или да намали икономическата и административната си интеграция. \r\nПредстоящите избори ще покажат, дали твърдението, че призивът за повече интеграция ще се отрази и ще доведе до нови успехи за евроскептиците – или ще надделее възгледът, че про-европейските сили печелят от щетите, които нанася Брекзит. И все пак има един курс, който за съжаление не се насърчава от никоя страна: забавяне на административната и икономическата интеграция, като същевременно се фокусира върху изграждането на политическата общност, необходима на масите да приемат по-силна Комисия и по-силно правителство на ЕС. \r\nПревод и редакция:", "date": "2019.05.05", "title": "The National Interest: Европейският съюз или трябва да увеличи, или да намали скоростта"}
{"url": "http://www.focus-news.net/news/2019/05/05/2654164/sabah-spornata-vanshna-politika-na-tramp-shte-se-obarne-sreshtu-sasht.html", "text": "Администрацията на Доналд Тръмп продължава да използва грубо американската мощ всеки ден. Вашингтон не само продължава да руши либералния ред, създаден след Втората световна война, който е американско творение, но и налага едностранния си национален интерес на международната арена и играчите там. САЩ вече дори не се затормозяват да мобилизират международните организации. Разчитайки на грубата сила, Вашингтон налага американските закони на други държави, все едно те са международно право. За да влоши още повече нещата, Вашингтон разчита на санкции и заплахи без да прави разлика между приятели и неприятели. Три неща, които се случиха през последните седмици, са достатъчни, за да покажат до какво ниво е стигнала американската едностранчивост, пише електронното издание на турския вестник  Sabah  в материал, предаден без редакторска намеса. \r\nПърво, САЩ внесоха Иранската революционна гвардия (КСИР) в списъка на терористичните организации и не продължиха позволенията на осем страни да внасят петрол от Иран. Усилията на администрацията на Тръмп да дестабилизират Техеран поставят под удар търговските интереси на трети страни. Освен това, Тръмп застана зад превратаджиите във Венецуела, където се надяваше да свали правителството на президента Николас Мадуро. Когато пучът се провали, Вашингтон продължи да заплашва с насилие срещу страната. За разлика от миналото, САЩ приеха абсолютно отворена позиция по въпроса за евентуална военна интервенция във Венецуела. Накрая, по искане на узурпатора-президент на Египет, Абдел Фатах ас Сиси, администрацията на Тръмп предприе стъпки за добавянето на „Мюсюлмански братя“ към списъка на терористичните организации. \r\nЯсно е, че това не е първият път, когато САЩ налагат санкции на други държави, когато предлагат подкрепа на превратаджии, или добавят някого към списъка си на терористични групировки. Хората по света са напълно наясно с индиректната намеса на Вашингтон във военни операции от миналото. Турският народ, наред с други, е ставал жертва на двойните стандарти на Вашингтон, когато става въпрос за борба с тероризма. И администрацията на Барак Обама въоръжаваше сирийската издънка на терористичната организация ПКК – „Отрядите за народна самоотбрана“ (YPG/ОНС), докато говореше за либерални ценности. Безпрецедентно е обаче, че Съединените щати не положиха усилия да оправдаят двойните си стандарти. Това, че американските съюзници, като Турция и Германия, са изправени пред заплахата от икономически санкции поради сърдечните си отношения с Русия, подкрепя тази мрачна констатация. Отново, способността на лобистите на чуждестранни правителства, включително Израел, Саудитска Арабия и Египет, да наложат тесния си дневен ред на Вашингтон, показва степента, до която процесът на външната политика на САЩ е отслабен. \r\nАмерика вече не се интересува от това колко щети причинява нейната едностранност. Например икономическите санкции на САЩ почиват на предположението, че Китай, Русия и Европейският съюз не могат да оспорят силата на долара. Освен това Вашингтон не вярва, че определянето на милиони иранци или „мюсюлмански братя“ като терористи е проблем. Подобни краткосрочни решения, които се оснвават изцяло на твърдата сила, може да минат и неоспорени.  Все пак великите сили определено ще променят стратегическите си разчети в дългосрочен план. Не трябва и да си гений, за да се сетиш, че опита на администрацията на Тръмп да наложи волята на Египет, Саудитска Арабия и Обединените арабски емирства (ОАЕ) в Близкия Изток ще подхрани радикализацията и тероризма. \r\nДа се определи „Мюсюлмански братя“, организация, която активно се бори с „Ал Кайда“ и „Ислямска държава“, за терористична групировка, не е само просто недоглеждане. Това означава умишлено влошаване на положението в Близкия Изток и и насочване към умерените мюсюлмани, живеещи в Съединените щати. Определяйки избрани организации и индивиди като терористи, администрацията на Тръмп трябва да разпали пламъка на ислямофобията в Америка. Размиването на границата между умерени и радикални ислямисти няма да служи на интересите на Съединените щати или на техните съюзници. Точно обратното, ще играе право в ръцете на радикалите. \r\nРано или късно, обаче, санкциите на САЩ, американската подкрепа за превратаджии и двойните стандарти на Вашингтон в борбата с тероризма неизбежно ще се обърнат срещу тях. \r\nПревод и редакция:", "date": "2019.05.05", "title": "Sabah: Спорната външна политика на Тръмп ще се обърне срещу САЩ"}
{"url": "http://www.focus-news.net/news/2019/05/05/2654165/burgas-stanka-zlateva-be-spetsialen-gost-na-turnira-po-narodni-borbi-v-pomorie.html", "text": "Станка Златева бе специален гост на турнира по народни борби в Поморие. Това съобщиха от пресцентъра на  Община Поморие . Днес се проведе традиционният турнир по народни борби, организиран от Община Поморие и Спортен клуб по борба “Спартак” – Поморие, по повод празничния Гергьовден. Специален гост на събитието бе световната шампионка по борба и приятел на Поморие – Станка Златева. Кметът Иван Алексиев откри турнира, пожелавайки успех на всички участници. Той благодари на СК “Спартак” за добрата организация и на Станка Златева за подкрепата и проявения интерес в тазгодишния поморийски турнир да участват три от нейните състезателки по борба. Поздрав към всички присъстващи поднесе групата за автентичен фолклор към НЧ “Светлина 1939”, а всеки от провелите се рундове премина под съпровода на гайда и тъпан. На зрелищното събитие присъства и председателят на Общински съвет Поморие Адам Адамов, общински съветници, жители и гости на Поморие.", "date": "2019.05.05", "title": "Бургас: Станка Златева бе специален гост на турнира по народни борби в Поморие"}
{"url": "http://www.focus-news.net/news/2019/05/05/2654135/hristiyanite-na-oglavyavanata-ot-papa-frantsisk-liturgiya-se-pomiriha-vzaimno.html", "text": "Вярващите християни, присъстващи на литургията, отслужвана от папа Франциск в София, се помириха взаимно, предаде репортер на  Агенция „Фокус“ .„Мирът Господен да бъде винаги с вас“, каза папа Франциск, а миряните му отговориха: „И с твоя дух“, при което Светият отец ги призова да се помирят взаимно. След това всички си подадоха ръка в знак на помирението. Взаимното помирение е характерно за всяка Света литургия и е разположено в края на богослужението. На литургията на Светия отец са се събрали хиляди миряни,  представители на католическата общност у нас. Католицизмът е четвъртото по численост вероизповедание в България след православното християнство, исляма и протестантството. Мерките за сигурност в района са засилени, гражданите, които присъстват на литургията, преминаха през специално изградени контролно-пропускателни пунктове, където бяха щателно проверени. \r\nДеница КИТАНОВА", "date": "2019.05.05", "title": "Християните на оглавяваната от папа Франциск литургия се помириха взаимно"}
{"url": "http://www.focus-news.net/news/2019/05/05/2654167/plovdiv-op-gradini-i-parkove-speshno-vazstanovyava-schupenite-peyki-na-halm-bunardzhika.html", "text": "До дни пейките на хълм Бунарджика в Пловдив, които тази нощ бяха счупени от вандали, ще бъдат възстановени, съобщи директорът на  Общинско предприятие (ОП) „Градини и паркове“  Стоян Алексиев. Сигналът е подаден рано тази сутрин от служителите на предприятието, които се грижат за тепето. Направен е оглед и нанесените щети са описани. \r\n„Пейките ще поправим, но нека гражданите да пазят и да сигнализират, ако станат свидетели, че някой руши хубавите неща, които правим“, призова Стоян Алексиев.", "date": "2019.05.05", "title": "Пловдив: ОП „Градини и паркове“ спешно възстановява счупените пейки на хълм Бунарджика"}
{"url": "http://www.focus-news.net/news/2019/05/05/2654160/papa-frantsisk-na-poseshtenie-v-balgariya-den-parvi-obzor.html", "text": "Папа Франциск пристигна на официално посещение в България по покана на министър-председателя Бойко Борисов, отправена по време на посещението му във Ватикана на 25 май 2018 г. През първия се ден в България папа Франциск се срещна с министър-председателя Бойко Борисов, президента Румен Радев, българския патриарх Неофит и представители на Св. Синод. На 5 май Светият отец произнесе от българската столица и традиционната си неделна молитва „Царица Небесна“ и отслужи неделна Света литургия. Среща с премиера Бойко Борисов \r\nПапа Франциск кацна на летище „София“ в 09.48 часа и беше посрещнат по стара българска традиция с хляб и сол. При стъпването си на българска земя Светият отец бе посрещнат от премиера Бойко Борисов и деца в народни носии, които му подариха цветя. В София Светият отец пристигна с папска свита от 35 души, в която са включени най-висшите представители на Светия Престол, както и близо 70 журналисти от световни медии, които традиционно отразяват апостолическите пътувания на папата.  \r\nМинистър-председателят и папа Франциск проведоха среща на четири очи, като във фокуса ѝ бяха установените отношения и диалог между България и Светия престол и желанието те да продължат да се развиват. „Благодаря Ви, че ме поканихте. Аз се моля за мир и всички ние се молим за мир, защото войната е нещо много, много грозно и лошо“, заяви папа Франциск. Той поздрави българския премиер за активната работата на България по време на ротационното ни председателство на Съвета на ЕС и по-конкретно за ролята на страната ни в процеса на европриобщаването на страните от Западните Балкани. От своя страна, Бойко Борисов посочи, че посещението на папа Франциск е реклама за България пред целия свят. „По принцип България стои добре на фона на конфликтите, които има в региона и това се оценява. Било е за добро това, което направихме за Северна Македония. Така че братството, приятелството и добросъседството в пълен обем сме го показали. Но с историята няма да правим компромис. Сега очакваме от тяхна страна също да се съобразят с нашата история така, както ние с техните желания.“, заяви министър-председателят. Премиерът Бойко Борисов подари на папа Франциск златовезана икона, омофор, вечната роза и българско кисело мляко. Среща с президента Румен Радев \r\nСтотици хора се събраха пред сградата на Президентството, за да посрещнат папа Франциск. Той бе посрещнат лично от президента Румен Радев, като на церемонията присъстваха и председателят на парламента Цвета Караянчева, министърът на външните работи Екатерина Захариева, кметът на София Йорданка Фандъкова, омбудсманът Мая Манолова, представителите на българските власти, гражданското общество. Президентът Румен Радев припомни, че призивът на папа Франциск по време на посещението му в България е за мир и подчерта, че българският народ знае цената на мира, защото историята му е наситена с войни и страдания. „Искреността и емоционалният заряд в нашите отношения ми дават увереност, че нашата обща загриженост е основата, върху която хуманно мислещите хора могат заедно да постигнат своите общи, благородни стремежи за доброто на всички. Вашето посещение е свидетелство за обичта Ви към българския народ и доверието Ви в България за изграждането на един по-мирен, по-справедлив и по-човечен свят“, посочи президентът. От своя страна, папа Франциск заяви, че България е земя с древни християнски корени, където многообразието е богатство, а не причина за конфликт. „Бог да благослови България, да я запази мирна и гостоприемна, и да я направи просперираща и щастлива. Нека тази земя, обградена от великата река Дунав и от бреговете на Черно море, станала плодородна от скромния труд на много поколения и отворена за културен и търговски обмен, интегрирана в Европейския съюз и със солидни връзки с Русия и Турция, да може да предложи на децата си бъдеще на надеждата“, посочи Светият отец. По време на разговорите държавният глава подари на папа Франциск ръчно изработена икона на разпятието от орехово дърво.  Среща с патриарх Неофит \r\nПапа Франциск се срещна с българския патриарх Неофит и членове на Светия Синод на Българската православна църква в Синодалната палата. По време на срещата Св. Синод подари на Светия отец картина на храм-паметника „Св. Александър Невски”, а България получи богато инкрустирана книга, посветена на Св. Павел. Патриарх Неофит посочи, че Българската православна църква възприема посещението на папата като израз на уважение и го увери, че чувството е взаимно. „Единни християните ще са по-силни“, подчерта той. От своя страна, папа Франциск посочи, че носи в сърцето си спомена за тази братска среща. „Срещата ни следва стъпките на свети Йоан XXIII, който оцени честността, трудолюбието и достойнство в изпитанията на българския народ“, заяви той. Тиха молитва и „Царица небесна“  \r\nПапа Франциск се помоли пред престола на св. св. Кирил и Методий в катедралата „Св. Александър Невски“. Светият отец прекара известно време в мълчалива молитва пред олтара, посветен на светите братя, докато папската свита остана права зад Него. По време на посещението си в катедралата папа Франциск написа послание в книгата за пожелания на храма. \r\nНа пл. „Александър Невски“ в папа Франциск произнесе традиционната си неделна молитва „Царица Небесна“ (Regina coeli), като тя беше проследена живо от милиони души по целия свят. „Христос живее, той е нашата надежда и най-прекрасната жизненост на този свят“, с тези думи папа Франциск се обърна към католиците по света от българската столица. По думите му България е кръстопът, на който се срещат и водят диалог различни вероизповедания. Света литургия \r\n12 хил. граждани се стекоха на бул. „Цар Освободител“, за да видят главата на Римокатолическата църква. С папамобила Светият отец премина по булеварда и поздрави събралите се хора, които развяваха знамената на България и Ватикана. Част от тях се здрависаха с папа Франциск, други успяха и да се снимат за спомен със Него. Сред присъстващите имаше много деца, папата благослови едно от тях. Светата литургия е кулминацията в първия ден от визитата на папа Франциск. На литургията присъстваха около 7000 души. Папата даде начало на Светата литургия с думите: „В името на Отца и Сина, и Светия Дух. Мирът да бъде с вас“. Католицизмът е четвъртото по численост вероизповедание в България след православното християнство, исляма и протестантството. Светата литургия е основното тайнство в Католическата християнска църква. То представлява пресъздаване на жертвоприношението от Новия завет, в което Иисус Христос се принася в жертва за хората чрез хляба и виното, олицетворяващи тялото и кръвта на Божия син. Римокатолическата литургия се състои от Литургия на словото и Евхаристийна литургия. Литургията на словото съдържа четенията от Светото писание – Деянията на апостолите, Книгата Откровение на Свети Иван Апостол и Светото Евангелие според Иван. Евхаристичната част съдържа приемането на даровете и преломяването на хляба и виното – точно пресъздаване на последните моменти от живота на Исус Христос. В рамките на литургията се изчитат и молитви за верните.  „Сивият прагматизъм е най-голямата заплаха, която може да се вкорени в една общност“, обяви папата. „Вярата е нашата сила, която сме призвани да обновяваме всеки ден“, заяви Светият отец. „Господ ни обича. Да бъдеш християнин е призив да вярваш, че Божията любов е по-голяма от всяко ограничение и грях. Една от най-големите болки и пречки, не се корени в това да разберем, че Бог е любов, а в акта, че сме започнали да го възвестяваме и свидетелстваме по начин, че за мнозина това не е Неговото име. Бог е любов, която обича, дарява себе си, призовава и ни изненадва“, каза още папа Франциск. Премиерът Бойко Борисов изтъкна, че за него е изключителна чест, че папата е отслужил Светата литургия с омофора, който му е подарил.", "date": "2019.05.05", "title": "Папа Франциск на посещение в България – ден първи (ОБЗОР)"}
{"url": "http://www.focus-news.net/news/2019/05/05/2654168/tass-ne-se-vodyat-pregovori-za-nova-sreshta-putin-tramp.html", "text": "В момента не се водят преговори за организиране на втора среща между президентите на САЩ и Русия Доналд Тръмп и Владимир Путин между представители на двете страни, заяви в неделя заместник-министърът на външните работи на Русия Сергей Рябков, предава  ТАСС . \r\n„Не, не се водят“, отговори той на съответстващ въпрос. \r\nРябков добави също, че не му е известно, дали такава среща може да се състои на срещата на Г-20 в края на яни. \r\nПревод и редакция:", "date": "2019.05.05", "title": "ТАСС: Не се водят преговори за нова среща Путин-Тръмп"}
{"url": "http://www.focus-news.net/news/2019/05/05/2654137/stotitsi-grazhdani-vzeha-prichastie-po-vreme-na-svetata-liturgiya-otsluzhvana-ot-papa-frantsisk-v-stolitsata.html", "text": "Стотици граждани взеха причастие по време на Светата литургия, отслужвана от папа Франциск в столицата,  предаде репортер на  Агенция „Фокус“ .  Над 100 духовници участват в богослужението, а почти толкова свещеници причастят населението. Давайки причастието свещенослужителите произнасят думите „Тялото Христово“, а представителите на католическото вероизповедание трябва да сключват дланите си под формата на кръст и да кажат: „Амин“. \r\nОбредът на причастяването е част от Светата литургия, която се отслужва на пл. „Александър  I Батенберг“. Преди това миряните произнесоха хванати за ръце молитвата „Отче наш“ и се помириха взаимно.  \r\nДеница КИТАНОВА", "date": "2019.05.05", "title": "Стотици граждани взеха причастие по време на Светата литургия, отслужвана от папа Франциск в столицата"}
{"url": "http://www.focus-news.net/news/2019/05/05/2654169/nimh-na-mnogo-mesta-shte-ima-valezhi-v-zapadna-i-tsentralna-balgariya-intenzivni-i-s-gramotevitsi.html", "text": "През следващото денонощие облачността над страната ще бъде значителна. На много места ще има валежи, в Западна и Централна България интензивни и с гръмотевици. Очакват се и градушки. Вятърът ще се ориентира от запад-северозапад и с него да нахлува по-студен въздух, но в Източна България почти през целия ден той ще се задържи от юг и ще бъде умерен и силен. Минимални температури между 9° и 14°, максимални в повечето места между 17° и 22°, в София около 16°. Атмосферното налягане ще бъде значително по-ниско от средното за месеца. В следобедните часове ще започне да се повишава. Това съобщи за  Агенция „Фокус”  дежурният синоптик  Христо Христов от  Националния институт по метеорология и хидрология (НИМХ) .  \r\nНад Черноморието ще има разкъсвана облачност, намаляваща и до слънчево. Само на отделни места ще превали слаб дъжд. Ще духа умерен южен вятър. Максимални температури на въздуха 17-22°. Температурата на морската вода е 14-15°. Вълнението на морето ще бъде 2-3 бала. \r\nНад планините също облачността ще е значителна с валежи и гръмотевици. Ще духа умерен и силен югозападен вятър, който вечерта ще започне да се ориентира от запад. Максимална температура на 1200 метра около 11°, на 2000 метра - около 4°. \r\nПрез нощта срещу вторник северозападният вятър ще се усили. Валежите ще намалеят и в повечето райони ще спрат. Във вторник ще бъде доста ветровито и хладно, предимно облачно, все още на отделни места с превалявания. През нощта срещу сряда вятърът ще отслабне, в Югозападна България на места и ще стихне. От запад облачността ще се разкъса и намалее и сутринта в отделни затворени котловини в западната половина от страната, при ясно и тихо време, ще има слани. В сряда ще е без валежи, с променлива облачност. Дневните температури ще се повишат. В четвъртък вятърът ще се обърне от юг и температурите ще се повишат още. Облачността ще се увеличава и след обяд над Западна България ще превали дъжд.", "date": "2019.05.05", "title": "НИМХ: На много места ще има валежи, в Западна и Централна България - интензивни и с гръмотевици"}
{"url": "http://www.focus-news.net/news/2019/05/05/2654170/sport-manchestar-yunayted-nyama-da-igrae-v-shampionska-liga-sledvashtiya-sezon.html", "text": "Манчестър Юнайтед изигра един от най-слабите сезони в съвременната история на клуба. Тимът на Оле Гунар Солскяер стигна само до равенство 1:1 при гостуването си на Хъдърсфийлд, в мач от 37-ия кръг на английската Висша лига. Така вече е сигурно, че Юнайтед няма да играе в Шампионската лига през следващия сезон. Тимът е на шесто място с 65 точки и няма как да се придвижи по-напред до края на сезона. \r\nВ друг мач Челси победи Уотфорд с 3:0, но в последния кръг при неуспех в Лестър и победи на Арсенал и Тотнъм, Челси също ще изпадне от „Топ 4“.", "date": "2019.05.05", "title": "Спорт: Манчестър Юнайтед няма да играе в Шампионска лига следващия сезон"}
{"url": "http://www.focus-news.net/news/2019/05/05/2654173/atanas-karakashev-pchelar-ot-varna-v-oblastta-kam-momenta-ima-2-3-otravyaniya-na-pchelni-semeystva.html", "text": "В областта към момента има 2-3 отравяния на пчелни семейства. Това каза в интервю за  Радио „Фокус“- Варна  Атанас Каракашев, дългогодишен пчелар и председател на Областната пчеларска организация във Варна. Той обясни, че пчеларите във Варненска област се притесняват, че тепърва ще има висока смъртност при кошерите им заради пръсканията на посевите в региона. „Ето на мен ми се обадиха, че сега ще ми пръскат рапицата до мене. Преди няколко дена, точно за Великден, пръскаха пшеницата. Вятъра отвя отровата в рапицата, която е цъфнала до нея блока. Трябва да не се пръска в светлата част на деня, а те пръскат по обяд. Нямам думи. Започва някаква война между арендатори и пчелари, а как ще завърши не знам“, каза Атанас Каракашев. Той разказа, че пръскането с глифозат, е една от причините за смъртност при пчелните семейства в няколко села в областта. „Оказа се, че са пръскали царевица ли, какво ли, миналата година, и прашеца и меда, който са събрали пчелите, пролетта масово са измрели. В тези две села масово всичките. Оказало са, че те са консумирали друг мед, но когато са достигнали до този, който са взели после, при изследванията намират глифозат в самите пчели“, съобщи пчеларят. По думите на Атанас Каракашев, глифозат е вещество, което се използва за третиране срещу плевели. Според него, на този етап за очакван добив на мед не може да се говори, а изкупната цена е паднала под 4 лв. за килограм. По думите му, почти няма желаещи за масово изкупуване на меда, ако цената не е под 4 лв. При частните продажби може да се говори за цена от 7-8 лв. при по-малките количества. \r\nБояна АТАНАСОВА", "date": "2019.05.05", "title": "Атанас Каракашев, пчелар от Варна: В областта към момента има 2-3 отравяния на пчелни семейства"}
{"url": "http://www.focus-news.net/news/2019/05/05/2654175/evropeyski-izbori-2019-mariya-gabriel-gerb-falshivite-novini-rushat-doverieto-mezhdu-institutsiite-i-horata.html", "text": "Фалшивите новини рушат доверието между институциите и хората. Затова ще продължавам да бъда безкомпромисна в битката с дезинформацията, която променя генетичния код на обществото ни. Това заяви водачът на листата на ПП ГЕРБ Мария Габриел, която се срещна с граждани на община Рила, съобщиха от пресцентъра на  ПП ГЕРБ . В дискусията взеха участие още петият в листата на ГЕРБ Асим Адемов, областният координатор на партията за Кюстендил Виктор Янев, кметът на Рила Георги Кабзималски, общинските председатели на политическата сила в Рила и Кюстендил – Йорданка Йорданова - Пейчева и Михаела Крумова. „Важно е да не отнемаме от инерцията в свършеното до момента в борбата с дезинформацията онлайн и незаконното съдържание, в осигуряването на по-сигурен за децата интернет, в противодействието на речта на омразата. Благодаря за подкрепата за каузите ми, която получих на днешната среща в град Рила“, заяви Мария Габриел и подчерта, че само заедно можем да се справим с тези предизвикателства. По време на дискусията кандидатът за евродепутат Асим Адемов посочи, че правителството не случайно инвестира много в образователната система, защото това е  един от най-важните сектори за успеха на една страна. „Свидетели сме на огромните инвестиции, които се правят в последно време – и за подобряване на материално-техническата база, и за увеличение на учителските заплати. Сигурни сме, че тази инвестиция в близко бъдеще ще даде своите добри плодове“, заяви Асим Адемов. Той бе категоричен, че опонентите на ГЕРБ нямат намерение да водят кампания по цивилизован и европейски начин, защото се чувстват неподготвени и умишлено бягат от това. „Затова използват и фалшиви новини. Когато няма какво да кажеш, започваш да си измисляш“, посочи Асим Адемов. Кандидатът за евродепутат на ГЕРБ каза още: „Ние не сме безгрешни, но работим, отстраняваме грешките си и продължаваме напред”.", "date": "2019.05.05", "title": "Европейски избори 2019: Мария Габриел, ГЕРБ: Фалшивите новини рушат доверието между институциите и хората"}
{"url": "http://www.focus-news.net/news/2019/05/05/2654143/monsenyor-hristo-proykov-da-poiskame-zaedno-s-papa-frantsisk-blagodat-za-nashiya-narod-i-da-se-obarnem-s-molitva-kam-vazkrasnaliya-gospod-za-badeshteto-na-balgariya.html", "text": "Да поискаме заедно с папа Франциск благодат за нашия народ и да се обърнем с молитва към Възкръсналия Господ за бъдещето на България, на католиците и за мир в света. Това каза монсеньор Христо Пройков, апостолически екзарх и председател на Епископската конференция на Католическата църква в България, предаде репортер на  Агенция „Фокус“ . „Добре дошъл“, обърна се монсеньор Христо Пройков към папа Франциск. „Отправяйки поздрав към Ваше светейшество черпя вдъхновение от корените на нашето минало, за да поискаме заедно с вас по време на тази света литургия Божествена благодат за настоящето на нашия народ и да се обърнем с молитва към Възкръсналия Господ за бъдещето на България, на католиците, тук събрани от цялата страна и за мир в света“, каза още монсеньор Пройков. По думите му в България корените на християнството са древни. „Бог поиска тук да живеят и хора от различни култури и религии. Значението на думата София е мъдрост. Мъдростта на сърцето е вкоренена не само в София, столицата на България, а в сърцата на всички българи и се изразява в съжителството на различни култури и религии\", заяви той. \"От името на католическата църква в България ви поднасям, Свети отче, копие на иконата на Света Богородица – Иверска, произхождаща от Несебър, която Св. папа Ронкали винаги е носил със себе си. Преди да напусне България той заменя титулярното си епископско седалище с това на българския град Несебър и запази това название до назначението му за патриарх на Венеция\", обяви Христо Пройков. \"Ваше светейшество, в очакване на вашето посещение в България, обявено с мотото „Мир на земята“, ние католиците в България се молихме ежедневно за вас и за мир в света, от който всички се нуждаем с молитва, която завършва: „Боже на мира, дай ни мир в душите, за да покажем с нашия живот, че мирът е възможен на земята“, каза монсеньор Пройков и отново поздрави с добре дошъл в България папа Франциск. От своя страна Светият отец папата подари чаша за богослужение.  \r\nДеница КИТАНОВА", "date": "2019.05.05", "title": "Монсеньор Христо Пройков: Да поискаме заедно с папа Франциск благодат за нашия народ и да се обърнем с молитва към Възкръсналия Господ за бъдещето на България"}
{"url": "http://www.focus-news.net/news/2019/05/05/2654172/evropeyski-izbori-2019-elena-yoncheva-bsp-balgarskite-sela-obezlyudyavat-zashtoto-evropeyskite-subsidii-ne-stigat-do-horata.html", "text": "Последният сигнал, който внесохме в прокуратурата е „Ало, Банов съм.“. Това каза водачът на листата на „БСП за България“ за европейските избори Елена Йончева по време на брифинг в Благоевград, предаде репортер на  Радио „Фокус“ - Пирин . По думите й според данни на Българската стопанска камара през последните години парламентът е гласувал 72 % лобистки закони. „Това означава закон за определен бизнес и за определени хора. Един от законите, който беше гласуван за миналата година е така нареченият закон „Златната поправка“, който е за строителството на „златната сграда”. Вие знаете, че благодарение на това един български политик – Цветан Цветанов си направи апартамент с асансьор, защото гласува поправка на закона“, посочи Елена Йончева. Тя добави, че в резултат на това една фирма вместо осем-етажна сграда получава възможност да строи 35-етажна. „Ние се надяваме,че Прокуратурата ще разследва тази афера, но нямаме голяма надежда. Нямаме надежда, защото самите ние сме внасяли много често сигнали в Прокуратурата. Внасяли сме многократно сигнали с документи, от които нищо не следва“, заяви Йончева. Тя коментира, че за съжаление доверието в Прокуратурата е под 8%. Йончева припомни за последния сигнал, който са внесли в Прокуратурата. „Ало, Банов съм“ е сигнал за това как един министър на културата в качеството си на заместник-министър говори по телефона пред свои колеги как да бъдат подправени и фалшифицирани документи, така че на една фирма да бъдат опростени 700 000 лева. Системата „Ало, Банов съм“ наподобява системата „Ало, Ваньо съм“. Това е системата Борисов. Начинът, по който един премиер се обажда по телефона и казва на шефа на митницата да се спре една проверка в завод, където се произвежда фалшив алкохол“, каза още Елена Йончева. Тя допълни, че това е начинът, по който функционира българската икономика. „Това е начин, по който се създават олигархични кръгове“, посочи Йончева. По думите й големият проблем е защо се обезлюдяват българските села. „Защото всички тези субсидии, които са насочени към селото не стигат към хората. На практика това правителство унищожава малкото и средно стопанство. Ще ви дам конкретен пример какво се случва. За изминалия период 2014 – 2020 година  са дадени 7 милиарда и 400 милиона лева за селски стопанства субсидии. Знаете ли колко фирми са взели тези субсидии? 75% от тях са взети от под 100 фирми. В България има 90 000 регистрирани селскостопански производители“, съобщи Елена Йончева. Тя заяви, че поради тази причина няма малко и средно стопанство. „Поради тази причина всяко 10-то българско село остава без жители днес. Това показва статистиката. Всяко 10-то българско село или няма жители, или има под 10 броя жители. За съжаление това е тенденцията“, уточни Елена Йончева. Тя допълни, че тенденцията е, че всеки втори българин между 20 – 39-годишна възраст напуска България. „И ако ние не вземем мерки, ако не променим тази политика, която е грабителска – България постепенно ще изчезне. Всеки буден и критичен българин, всеки българин, който е амбициозен и иска да се развива ще търси път извън България, защото тук няма надежда“, коментира Елена Йончева. Тя заяви, че могат да променят всичко това. „Можем с помощта на Европа, защото Европа помага. Необходимо е правителство, което да мисли за България“, добави Елена Йончева. Тя посочи, че затова изборите на 26 май са толкова важни. „Те са важни, защото единствено левицата може да премахне ГЕРБ. Аз затова апелирам независимо дали имате критики към нас, първо да премахнем ГЕРБ от политическата карта на България “, каза още Елена Йончева. Тя коментира въпросът с последния доклад на Европейската комисия. „Цитирам буквално – 2/3 от сигналите за корупция за видни политически личности не се разследват от определените органи на България. Това е в доклад от февруари 2019-та година от Европейската комисия. Кои са тези видни политически личности? Ами това са тези от ГЕРБ, които всеки ден гледаме на телевизионния екран. Това не са само господин Цветанов. Това е целият октопод на тази шайка. Всички, които милеем за България трябва да ги премахнем. Независимо дали какви са нашите политически пристрастия. Просто трябва да ги махнем“, заяви Елена Йончева. Тя добави, че тези, които ще дойдат на власт – те трябва да се справят. „Ако не се справят ще дойдат следващите, докато в България не застанат начело умни и кадърни хора, които действително милеят за България. Хора, които искат ние да живеем по-добре, да се развиват селата, да има хора, да не бягат всички от България. Това е възможно да се случи. Да махнем ГЕРБ и от там нататък ще развиваме България като имаме алтернатива. Благодаря Ви“, допълни Елена Йончева. \r\nДенис НИКИФОРОВ", "date": "2019.05.05", "title": "Европейски избори 2019: Елена Йончева, БСП: Българските села обезлюдяват, защото европейските субсидии не стигат до хората"}
{"url": "http://www.focus-news.net/news/2019/05/05/2654162/tetyana-uzunova-balgariya-i-peshtera-mogat-da-se-gordeyat-sas-sin-kato-krasimir-uzunov.html", "text": "Благодаря на всички вас за тази чест, която оказвате на Красимир Узунов, и специално на кмета за тази инициатива. Това каза по време на тържествената сесия на Общинския съвет в Пещера за удостояването на основателя на Агенция и Радиоверига \"Фокус\" Красимир Узунов със званието \"Почетен гражданин на Пещера\", неговата съпруга Тетяна Узунова, предаде репортер на  Радио \"Фокус\" - Пазарджик . \"Безспорно Красимир Узунов заслужава това звание. Той бе човек безкрайно влюбен в България. Събираше информация за героите й\", заяви тя. \" \r\nВсеки един българин можеше да дойде при него и да попита дали има негов прадядо, загинал на това уникално място Каймак Чалан, което той възроди със своята книга. Когато пуснахме книгата и попитахме хората да ни дадат информация, за да я допълним, ни се обадиха безброй хора да ни кажат, че с удоволствие биха разказвали за своите близки, само да им кажем къде е това място. Наложи се подробно да разказваме, да представяме книгата по градовете на България. Хората ни канеха, за да чуят за тези събития, за това уникално място, за забравената война\", коментира Узунова. \"На Каймак Чалан обикновено е много студено, косите ти се заскрежават, а българските войници са воювали там. Когато си на върха усещаш тяхната болка\", изтъкна тя и допълни, че за първи път 100 години след тези събития на върха са се качили български офицери и войници, а също и свещеници, които са опели загиналите. \"Може би успокоихме душите им като им отдадохме необходимата почит. Много се вълнувам. По негова инициатива бе направен паметник на Борис Дрангов, той възроди паметта за него, за българските войници и офицери. Още веднъж благодаря за тази инициатива. България и Пещера може да се гордеят с такъв син\", каза също Тетяна Узунова. \r\nВаня НИКОЛОВА", "date": "2019.05.05", "title": "Тетяна Узунова: България и Пещера могат да се гордеят със син като Красимир Узунов"}
{"url": "http://www.focus-news.net/news/2019/05/05/2654171/prof-plamen-pavlov-krasimir-uzunov-e-lichnost-ot-natsionalna-i-nadnatsionalna-velichina.html", "text": "Красимир Узунов е личност от национална и наднационална величина. Това каза за  Агенция „Фокус“  проф. Пламен Павлов след като Община Пещера удостои основателя на Агенция и Радио „Фокус“ Красимир Узунов със званието „Почетен гражданин“. „Красимир Узунов беше говорил с мен още преди така нелепо да си отиде от този свят за тази дата и това удостояване. За съжаление, при съвсем други обстоятелства присъствах на награждаването. Всички са много опечалени от тази негова ненавременна кончина\", посочи той. \"Пещерската общественост, кметът, председателят на Общински съвет, народните представители от Пещера, учителката му по история, всички общински съветници и кметове на други селища очевидно се гордеят от това, което представлява Красимир Узунов за България. Това казах и в моето емоционално изказване, че чест прави на Пещера, че удостоява един човек, който даде много на България и не само. Красимир Узунов е личност от национална и наднационална величина“, заяви проф. Павлов. Той поясни, че е припомнил на тържественото заседание на Общинския съвет в Пещера, че благодарение на енергията и волята на Красимир Узузнов е създадена радиостанция на „Фокус“ в Бесарабия. „Сигналът на „Фокус“, да не говорим за интернет излъчването покрива на практика всички наши исторически общности и съседни земи“, коментира проф. Павлов. Той отчете, че много хубаво се е изказала на тържествената сесия на местния парламент в Пещера и съпругата на Красимир Узунов Тетяна Узунова. „Присъстваше и неговата дъщеря Деница Узунова. Беше една много мила церемония за един човек, който го заслужава“, допълни още проф. Павлов. Той подчерта, че Красимир Узунов заслужава много други национални награди. „Това, което направи Красимир Узунов е много. То тепърва ще се оценява. Всички подчертаха в своите изказвания и кметът на Пещера г-н Зайчев и председателят на Общинския съвет и всички хора, с които имах възможността да говоря, какво представлява „Фокус“ - така да се каже венецът на усилието на Красимир Узунов като журналист, като публицист и като изследовател“, допълни историкът. Той обърна внимание и на инициативите на Красимир Узунов за бойните знамена, за българските маршове, за литературата в нашата национална история. „Хубаво е, че Агенция „Фокус“ продължава линията, започната от Красимир Узунов. Това, разбира се, е най-важното в случая“, каза още проф. Павлов.  \r\nДеница КИТАНОВА", "date": "2019.05.05", "title": "Проф. Пламен Павлов: Красимир Узунов е личност от национална и наднационална величина"}
{"url": "http://www.focus-news.net/news/2019/05/05/2654138/afp-papa-frantsisk-prizova-balgarite-da-otvoryat-sartsata-i-vratite-si-za-bezhantsite.html", "text": "Папа Франциск призова българите да отворят сърцата и вратите си за бежанците, съобщава  AFP  в статия, посветена на апостолическата визита на предстоятеля на Католическата църква в страната ни - събитие, което бе пренебрегнато от Българската православна църква. Тя отказа отслужването на съвместна молитва с папата. \r\nПремиерът Бойко Борисов се срещна с папа Франциск на международното летище в София с кисело мляко. \"За първи път чух думата „йогурт“ от баба ми\", отвърна папата. \r\nБългарският емисар на Ватикана Кирил Топалев по-рано цитира папата: \"Израснах с българско кисело мляко. Когато бях на две години, баба ми ми даде българско кисело мляко\". \r\nТридневната обиколка на папа Франциск, която се провежда и в Северна Македония, включва посещение на бежански лагер в покрайнините на София и възпоменание на Майка Тереза. \r\nВ първото си обръщение към българите папата говори за „новата зима”, измъчваща страната и други европейски нации, които се сблъскват с проблема с изселването на своя народ, както и намаляването на раждаемостта.  \r\n\"България е изправена пред последиците от емиграцията през последните десетилетия на над два милиона нейни граждани в търсене на нови възможности за заетост\", подчерта папата. Това \"доведе до обезлюдяване и изоставяне на много села и градове\", добави той. \r\nТой също така засегна и тежкото положение на мигрантите и бежанците, стичащи се в страната. \r\n\"България се сблъсква с феномена на онези, които искат да пресекат границите й, за да избягат от войни, конфликти или бедност, в опит да достигнат най-богатите райони на Европа, да намерят нови възможности в живота или просто безопасно убежище\", заяви Франциск. \r\n\"На всички българи, които са запознати с драмата на емиграцията, аз с уважение предлагам да не затваряте очите си, сърцата си или ръцете си - в съответствие с най-добрите си традиции - за тези, които почукват на вратата ви\", цитира агенцията думите му. Тереза Герова", "date": "2019.05.05", "title": "AFP: Папа Франциск призова българите да отворят сърцата и вратите си за бежанците"}
{"url": "http://www.focus-news.net/news/2019/05/05/2654178/evropeyski-izbori-2019-kandidatite-za-evrodeputati-ot-gerb-i-sds-mariya-gabriel-i-asim-ademov-shte-posetyat-dobrinishte-na-6-may.html", "text": "Водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Асим Адемов ще посетят Добринище на 6 май (понеделник) по случай традиционния ритуал \"Топене на китки\". Това съобщиха от пресцентъра на  ГЕРБ . Те ще бъдат придружени от областния координатор на ГЕРБ- Благоевград и народен представител в 44-ото Народно събрание Даниела Савеклиева. Събитието ще се проведе от 9.00 часа на централния площад.", "date": "2019.05.05", "title": "Европейски избори 2019: Кандидатите за евродепутати от ГЕРБ и СДС Мария Габриел и Асим Адемов ще посетят Добринище на 6 май"}
{"url": "http://www.focus-news.net/news/2019/05/05/2654181/tass-sasht-shte-uvelichat-na-25-mitata-za-kitayski-stoki-na-stoynost-200-miliarda-dolara-zayavi-donald-tramp.html", "text": "Президентът на САЩ Доналд Тръмп заяви, че ще повиши митата от 10% на 25% на китайски стоки на стойност 200 милиарда долара, заради липса на прогрес при търговските преговори с Пекин, предаде  ТАСС .  \r\n„За десет месеца Китай е платил на САЩ мита за високотехнологична продукция за 50 милиарда долара в размер на 25%, и мита за други стоки за 200 милиарда долара, в размер на 10%. Тези средства частично обясняват нашия огромен икономически успех. Тези 10% се увеличават на 25% в петък“, написа американският президент в своя профил в социалната мрежа Twitter.  \r\nПо неговите думи, китайски стоки за още 325 милиарда долара в момента не се облагат с мита, но в скоро време и върху тях ще бъдат наложени тарифи в размер на 25%.  \r\n„Преговорите за търговско споразумение с Китай продължават, но много бавно“, подчерта Тръмп.   Светлин Божков", "date": "2019.05.05", "title": "ТАСС: САЩ ще увеличат на 25% митата за китайски стоки на стойност 200 милиарда долара, заяви Доналд Тръмп"}
{"url": "http://www.focus-news.net/news/2019/05/05/2654180/vidin-kuhnya-bez-granitsi-prez-vtoriya-den-na-festivala-gergyovden.html", "text": "Освен изпълненията на самодейните състави, акценти в X-тото издание на Международния фестивал, който се провежда в село Антимово, бяха кулинарна изложба и състезание по готварски умения между българи, румънци и сърби. Това съобщиха за  Радио „Фокус“ – Видин  от общината.  Кметът на Община Видин Огнян Ценков и днес приветства участниците, като подчерта, че всички присъстващи са обединени от любовта към народното творчество, към традициите, към културното наследство на нашите прадеди. „Различното този път е, че ще наблюдаваме състезание между отбори от България, Сърбия и Румъния, а в съпътстващата кулинарна изложба участват над 20 групи от различни организации и читалища от трите държави. За да се осъществи тази идея, голям принос има г-жа Кармен Стаделхофер от град Улм, Германия, която е инициатор и съосновател на международната асоциация „Дунавски мрежи за Европа“ (DANET). Искам да й поднеса специалните си благодарности, с надеждата да продължим успешно нашето сътрудничество и в бъдеще” – каза видинският кмет и пожела отлично представяне. Германската гостенка изрази удовлетворението си, че присъства на такова събитие: „Радвам се, че днес съм сред вас на това изключително интересно международно състезание, за да готвим заедно и споделим храната помежду си”. \r\nСлед официалната част Ценков, заедно със заместник-кмета Венци Пасков, г-жа Стаделхофер, с кмета на Антимово Северин Петров и други гости, разгледа кулинарната изложба, наблюдава с интерес състезанието по приготвяне на хляб и агнешки специалитети между българи, румънци и сърби под наслов „Кухня без граници”, разговаря с всички участници и си направи снимки за спомен. За кулинарния фестивал организаторите бяха поканили и популярния в цяла България Ангел Ангелов с „Юнашкия тиган”. \r\nВъпреки дъжда, хората се наслаждаваха на изпълненията на самодейците и обикаляха щандовете с майсторски приготвени гозби, опитаха вкусна баница и антимовско вино, пиха кафе, варено на пясък и се забавляваха истински.", "date": "2019.05.05", "title": "Видин: „Кухня без граници” през втория ден на фестивала „Гергьовден”"}
{"url": "http://www.focus-news.net/news/2019/05/05/2654179/nimh-zhalt-kod-za-intenzivni-valezhi-i-gramotevichni-buri-e-obyaven-v-11-oblasti-na-stranata-za-6-may.html", "text": "Жълт код за интензивни валежи и гръмотевични бури е обявен в 11 области на страната за 6 май, сочи справка на сайта на  Националния институт по метеорология и хидрология . Предупреждението важи са областите Перник, София град и област, Враца, Ловеч, Плевен, Габрово, Стара Загора, Велико Търново, Русе и Търговище. На места в тези области се очакват значителни валежи с количества до 25 – 30 л/кв.м.", "date": "2019.05.05", "title": "НИМХ: Жълт код за интензивни валежи и гръмотевични бури е обявен в 11 области на страната за 6 май"}
{"url": "http://www.focus-news.net/news/2019/05/05/2654183/evropeyski-izbori-2019-kandidatite-za-evrodeputati-ivelina-vasileva-i-zhecho-stankov-shte-se-sreshtnat-s-zhitelite-na-obzor-na-7-may.html", "text": "Кандидатите за евродепутати от ГЕРБ Ивелина Василева и Жечо Станков посетят  Обзор, община Несебър на 7 май (вторник), съобщиха от пресцентъра на  ПП ГЕРБ . Те ще се срещнат с жителите на града в залата на НЧ „Изгрев 1927“ от 18 часа. Читалището се намира на ул. „Отец Паисий 20“. На срещата ще присъства и кмета на град Бургас и зам.-председател на ГЕРБ Димитър Николов, кметът на Обзор Христо Янев, общински съветници от партията. По време на дискусията, която е отворена за всички граждани, кандидатите за евродепутати ще представят акценти от предизборната платформа за предстоящите избори на 26 май.", "date": "2019.05.05", "title": "Европейски избори 2019: Кандидатите за евродепутати Ивелина Василева и Жечо Станков ще се срещнат с жителите на Обзор на 7 май"}
{"url": "http://www.focus-news.net/news/2019/05/05/2654184/odmvr-sofiya-na-6-may-na-avtomagistralite-hemus-i-trakiya-shte-ima-dve-lenti-za-dvizhenie-v-posoka-stolitsata.html", "text": "Пътнотранспортната обстановка на територията на ОДМВР-София към момента е спокойна. Това съобщи за  Агенция „Фокус“  говорителят на ОДМВР- София Мариола Маркова. От областната дирекция напомнят, че на 6 май от 14.00 до 20.00 часа влиза в сила забраната за движение на МПС над 12 тона по автомагистралите. На 6 май и до 10.00 часа на 7 май, с цел облекчаване на трафика, на автомагистралите \"Хемус\" и \"Тракия\" ще има две ленти за движение в посока София. Предвид очаквания интензивен трафик в последния почивен ден на водачите се препоръчва, при възможност, да използват следните алтернативни маршрути: в посока Бургас - Подбалканския път 1-6, в посока Монтана/Видин- прохода Петрохан и Искърското дефиле. Извън участъците с ремонт, други ограничения по автомагистрала \"Тракия\" за утрешния ден не са въведени.", "date": "2019.05.05", "title": "ОДМВР- София: На 6 май на автомагистралите \"Хемус\" и \"Тракия\" ще има две ленти за движение в посока столицата"}
{"url": "http://www.focus-news.net/news/2019/05/05/2654177/ria-novosti-edin-chovek-e-zaginal-pri-pozhar-na-borda-na-samolet-v-moskva.html", "text": "Един човек е загинал, а най-малко четирима души са пострадали, при избухване на пожар на борда на самолет в Москва, предаде  РИА Новости . Инцидентът е станал на летище Шереметиево.  \r\nСамолет Sukhoi Superjet 100 на компанията „Аерофлот“, пътуващ по маршрут Москва-Мурманск, след излитането се е върнал на летището, заради избухнал пожар на борда.  \r\nСамолетът е успял да кацне на пистата от втория опит, заради неблагоприятни метеорологични условия. На борда на машината са се намирали 73 пътници и шестима членове на екипажа.   Светлин Божков", "date": "2019.05.05", "title": "РИА Новости: Един човек е загинал при пожар на борда на самолет в Москва"}
{"url": "http://www.focus-news.net/news/2019/05/05/2654185/sport-arsenal-i-braytan-zavarshiha-11-v-mach-ot-37-ya-krag-na-visshata-liga-na-angliya.html", "text": "Отборите на Арсенал и Брайтън завършиха наравно 1:1 в мач от 37-я кръг на Висшата лига на Англия. Домакините от Арсенал поведоха с гол от дузпа на Пиер Ерик Обамеянг в 9-ата минута, но през второто полувреме Брайтън изравни с попадение на Глен Мъри в 61- минута, също от 11-метров наказателен удар.  \r\nПо този начин Арсенал заема 5-ото място във временното класиране с 67 точки, и запазва само теоретични шансове да попадне в топ 4 на класирането. Арсенал изостава с три точки от четвъртия Тотнъм и има много по-слаба голова разлика. До края на английското първенство остава един кръг.", "date": "2019.05.05", "title": "Спорт: Арсенал и Брайтън завършиха 1:1 в мач от 37-я кръг на Висшата лига на Англия"}
{"url": "http://www.focus-news.net/news/2019/05/05/2654189/smolyan-samo-za-10-dni-metalnoto-sartse-pred-riosv-sabra-nad-70-kg-plastmasovi-kapachki.html", "text": "Само за 10 дни метално сърце, което Регионалната инспекция по околната среда и водите – Смолян постави на 22 април – Световния ден на Земята, събра над 70 килограма капачки. Това съобщиха от  РИОСВ – Смолян . Преди няколко дни бяха превозени капачките, събраните по време на третата благотворителна кампания организирана от екоинспекцията в партньорство с Професионалната гимназия по техника и технологии и Регионален център за подкрепа на процеса на приобщаващото образование. Въпреки приключването на кампанията, трите пункта продължават да приемат пластмасови капачки. \r\nРИОСВ – Смолян благодари на всички граждани, които чрез включването си в благородната каузата, дават своя принос за оползотворяването на пластмасови отпадъци и по-чиста околна среда.", "date": "2019.05.05", "title": "Смолян: Само за 10 дни металното сърце пред РИОСВ събра над 70 кг пластмасови капачки"}
{"url": "http://www.focus-news.net/news/2019/05/05/2654186/varna-52-godishna-zhena-e-zaginala-pri-katastrofa-s-piyan-shofyor-ima-i-drugi-postradali.html", "text": "52-годишна жена е загинала при катастрофа с пиян шофьор. Това съобщиха от  ОДМВР - Варна . Инцидентът е станал на около 19.50 часа в ж.к. \"Вл. Варненчик\", до бл. 308. Според първоначалната информация 44- годишен мъж, управлявал автомобил \"Мерцедес\", след употреба на алкохол, е изгубил контрол превозното средство и се е блъскал в електрически стълб. Вследствие на инцидента е загинала 52- годишна пътничка в автомобила. Има и други пострадали. Към момента текат действия по изясняване на причините и обстоятелствата, довели до възникване на произшествието.", "date": "2019.05.05", "title": "Варна: 52-годишна жена е загинала при катастрофа с пиян шофьор, има и други пострадали"}
{"url": "http://www.focus-news.net/news/2019/05/05/2654188/vetko-arabadzhiev-ostava-v-aresta.html", "text": "Ветко Арабаджиев остава в ареста, предаде  Нова телевизия . Мотивите на Специализирания наказателен съд са, че има опасност той да се укрие или да извърши друго престъпление. Късно снощи бизнесменът Ветко Арабаджиев беше върнат под конвой от Испания. Това се случи по искане на нашата прокуратура, която го разследва за пране на пари и данъчни престъпления. Часове по-късно Арабаджиев вече е изправен пред съда. Той отказа доброволна екстрадиция, но две инстанции в Испания разрешиха да бъде съден в България. Специализираната акция срещу Арабаджиеви беше в края на август. При претърсването на хотел „Маринела\" бяха открити 10 млн лева. Издирваха бизнесмените с европейска заповед за арест и червена бюлетина на Интерпол. Двамата са обвинени задочно от Специализираната прокуратура за участие в организирана престъпна група за пране на пари и данъчни престъпления. Очаква се промяна в обвиненията. Засега обаче в България се прибира само Ветко Арабаджиев. Екстрадицията на Маринела Арабаджиева все още не е факт, тъй като испанският съд все още не е взел решение, като е поискал допълнителна информация за нея. По делото е обвинен и синът им – Вълчо, който неотдавна бе пуснат от ареста под гаранция от половин милион лева.", "date": "2019.05.05", "title": "Ветко Арабаджиев остава в ареста"}
{"url": "http://www.focus-news.net/news/2019/05/05/2654176/dik-na-makedoniya-postignat-e-tsenzat-ot-40-do-1830-chasa-izbiratelnata-aktivnost-na-vtoriya-tur-na-prezidentskite-izbori-e-445.html", "text": "Вторият тур на президентските избори в Северна Македония е валиден - към 18:30 часа местно време (19:30 часа българско време) избирателната активност е била 44,5%. Това обявиха от Държавната избирателна комисия (ДИК) на югозападната ни съседка в рамките на пресконференция, предава излъчващият на албански език скопски телевизионен канал  \"Алсат-М\" . \r\nПредседателят на ДИК Оливер Дерковски допълни, че изборният ден е преминал спокойно и без сериозни инциденти, които да повлияят на изхода от гласуването. Тереза Герова", "date": "2019.05.05", "title": "ДИК на Македония: Постигнат е цензът от 40%: До 18:30 часа избирателната активност на втория тур на президентските избори е 44,5%"}
{"url": "http://www.focus-news.net/news/2019/05/05/2654191/pazardzhik-obshtinata-shte-zadalzhi-horata-koito-hranyat-bezdomni-zhivotni-na-obshtestveni-mesta-da-gi-registrirat-kastrirat-vaksinirat-i-obezparazityavat.html", "text": "Според новото проектно предложение на Наредба за отглеждане на животни на територията на Община Пазарджик става ясно, че хората, които хранят бездомни кучета край къщи, блокове или на други обществени места в Пазарджик и селата от общината ще бъдат задължени да ги регистрират, кастрират, ваксинират и обезпаразитяват, както и да им плащат такса като за домашни любимци. Това сочи справка на сайта на  Общинския съвет  в Пазарджик. Текстът е качен на страницата на Общинския съвет в Пазарджик, като в срок до 13 май 2019 година  всички заинтересовани лица могат да подадат своите предложения и становища относно така предложения проект на нормативния акт в деловодството на Община Пазарджик и на имейл адрес: secretary@pazardjik.bg.  Нови  правила се въвеждат и за собствениците на домашни любимци.  По данни на Общината за 2017 година регистрираните домашни любимци са 65, за 2018-та – 114, а за настоящата – само 21. Нови изисквания са поставени и при отглеждането на добитък и птици, като според местоположението на имота има ограничения и за техния брой. Има и забрана да се отглеждат селскостопански животни като домашни любимци. За неспазване на наредбата са предвидени глоби, най-малките от които са 50 лева, а най-големите достигат до 4 000 лева. Те ще се налагат при повторно нарушение. Текстовете в документа са съобразени с Националната програма за овладяване на безстопанствените кучета, която е в сила от 14 март тази година.", "date": "2019.05.05", "title": "Пазарджик: Общината ще задължи хората, които хранят бездомни животни на обществени места да ги регистрират, кастрират, ваксинират и обезпаразитяват"}
{"url": "http://www.focus-news.net/news/2019/05/05/2654190/afp-chetirima-dushi-sa-zaginali-v-izrael-pri-obstrel-ot-ivitsata-gaza.html", "text": "Четирима души са загинали в Израел, в резултат на ракетен обстрел от Ивицата Газа, предаде  АФП , позовавайки се на полицейски източници.  \r\nНе се съобщават допълнителни подробности, включително националността на жертвите. Израелски медии съобщиха, че един човек е починал от раните си, получени в резултат на експлозия в град Ашдод, допълва агенцията.    Светлин Божков", "date": "2019.05.05", "title": "АФП: Четирима души са загинали в Израел при обстрел от Ивицата Газа"}
{"url": "http://www.focus-news.net/news/2019/05/05/2654192/dimitar-brachkov-kmet-na-petrich-v-istoriyata-na-obshtinata-ima-dati-sabitiya-i-lichnosti-koito-zasluzhavat-uvazhenie-a-sega-ima-hora-boreshti-se-za-po-stabilno-badeshte.html", "text": "В историята на общината има дати, събития и личности, които заслужават уважение, а сега има хора, борещи се за по-стабилно бъдеще. Това каза кметът Димитър Бръчков по време на празничен концерт, посветен на празника на Петрич, предаде репортер на  Радио „Фокус” – Пирин . „Днес сме заедно, за да отбележим празника на Петрич, който съвпада с Деня на с храбростта, а това не е случайно, защото в историята ни има дати, събития и личности, които заслужават уважение. А днес има хора, които градят бъдещето на общината”, каза още Димитър Бръчков. Той добави, че образът на петричани е сложен, тъй като в себе си събира борбеност, непримиримост, родолюбие. „Тази комплексност ни дава увереността, че ще вървим напред. Трябва да се замислим какво правим, да дадем всичко от себе си, за да развиваме общината”, добави Бръчков. Той отбеляза, че много често петричани достигат върхове. „Благодарение на тези хора се изгражда и имиджът на Петрич. Уверен съм в просперитета на общината, но само заедно ще успеем. Ние, петричаните с нашето трудолюбие и новаторство можем да градим и надградим бъдещето на нашата община”, подчерта Бръчков. Той пожела на петричани – Св. Георги да закриля всички, да бъдат живи и здрави и да имат повече вяра в доброто.  \r\nПо повод празника на Петрич поздравителни адреси са получени от президента Румен Радев, генерал-майор Груди Ангелов, началник на Военна академия „Георги Раковски” и Националното сдружение на общините, от Синдиката на българските учители и други.   \r\nЛивия НИНОВА", "date": "2019.05.05", "title": "Димитър Бръчков, кмет на Петрич: В историята на общината има дати, събития и личности, които заслужават уважение, а сега има хора, борещи се за по-стабилно бъдеще"}
{"url": "http://www.focus-news.net/news/2019/05/05/2654193/tass-nay-malko-13-dushi-sa-zaginali-pri-pozhar-na-borda-na-samolet-v-moskva.html", "text": "Най-малко 13 души са загинали при пожар, избухнал на борда на пътнически самолет Sukhoi Superjet 100 на компанията „Аерофлот“, предаде  ТАСС . Самолетът е извършил аварийно кацане на московското летище Шереметиево. Още шестима души са пострадали.  \r\nСъстоянието на двама от ранените се оценява, като тежко.  \r\nИзточници от медицинските служби на Русия съобщиха, че съдбата на част от пътниците е неизвестна.  \r\nПо-рано информациите бяха за един загинал и четирима пострадали, допълва агенцията   Светлин Божков", "date": "2019.05.05", "title": "ТАСС: Най-малко 13 души са загинали при пожар на борда на самолет в Москва"}
{"url": "http://www.focus-news.net/news/2019/05/05/2654194/evropeyski-izbori-2019-tsik-postanovi-premahvane-na-natsionalniya-znak-na-voennite-vazduhoplavatelni-sredstva-ot-agitatsionnite-materiali-na-volya.html", "text": "Централната избирателна комисия установи, че е налице нарушение на забраната за използване на агитационни материали, които застрашават държавната собственост чрез използването на националния знак на военните въздухоплавателни средства, предвидена в чл. 183, ал. 4 ИК, от коалиция „ВОЛЯ – Българските Родолюбци“. Това съобщиха от пресцентъра на  Министерството на отбраната . Решението е в отговор на официалния сигнал изпратен вчера от Министерството на отбраната за неправомерно използване от коалиция на знак за национална принадлежност на Военновъздушните сили. Централната избирателна комисия постановява премахване на националния знак на военните въздухоплавателни средства от всички агитационни материали на коалиция „ВОЛЯ – Българските Родолюбци“ на основание чл. 186, ал. 2 ИК и упълномощава председателя на ЦИК да състави акт за установените нарушения на коалиция „ВОЛЯ – Българските родолюбци“.", "date": "2019.05.05", "title": "Европейски избори 2019: ЦИК постанови премахване на националния знак на военните въздухоплавателни средства от агитационните материали на \"Воля\""}
{"url": "http://www.focus-news.net/news/2019/05/05/2654187/generalniyat-sekretar-na-sdsm-pendarovski-vodi-ochakvame-pobeda.html", "text": "На първата пресконференция, свикана половин час след края на изборния ден в Северна Македония, генералният секретар на СДСМ Александър Кирацовски обяви, че кандидатът на управляващата коалиция Стево Пендаровски води и че партията очаква победа, предава излъчващият на албански език скопски телевизионен канал  \"Алсат-М\" . \r\nСъгласно думите му, изборният ден е преминал в спокойна и демократична атмосфера, като подчерта, никой не се е опитал да повлияе на резултата чрез разпространяване на фалшиви новини. \r\nНе се привеждат обаче конкретни данни за резултатите от гласуването. \r\nВторият тур на президентските избори в Македония приключи в 19:00 часа местно време (20:00 часа българско време), когато избирателните секции в страната затвориха. \r\nВече стана ясно, че вторият тур на президентските избори в Северна Македония е валиден - към 18:30 часа местно време (19:30 часа българско време) избирателната активност е била 44,5%. Съответното обявиха от Държавната избирателна комисия (ДИК) в рамките на пресконференция. Председателят на ДИК Оливер Дерковски допълни, че изборният ден е преминал спокойно и без сериозни инциденти, които да повлияят на изхода от гласуването. \r\nОбщо 1 808 131 граждани, включени в избирателните списъци, имаха възможност да упражнят правото си на глас в 3 488 избирателни секции в страната и 32 зад граница. Те бяха отворени в 7:00 часа местно време (8:00 часа българско време) и останаха на разположение на гласоподавателите до 19:00 часа местно време (20:00 часа българско време).  \r\nВторият тур на президентските избори бе следен от 3 381 местни и около 520 чуждестранни наблюдатели, акредитирани от ДИК. Разрешение за следене на процеса на гласуване получиха наблюдатели от посолства на множество държави, като Руската федерация, Франция, Великобритания, Швеция, Унгария, Италия, Албания, Словакия в Македония.  \r\nВ събота, в деня преди изборите в Македония, гласуваха затворниците, вътрешно разселени лица, хора, поставени под домашен арест, и такива в неравностойно положение. Избирателната им активност надмина минималния праг от 40%. Тереза Герова", "date": "2019.05.05", "title": "Генералният секретар на СДСМ: Пендаровски води, очакваме победа"}
{"url": "http://www.focus-news.net/news/2019/05/05/2654174/krasimir-uzunov-beshe-udostoen-posmartno-sas-zvanieto-pocheten-grazhdanin-na-peshtera-obzor.html", "text": "С пълно единодушие Общинският съвет в Пещера удостои посмъртно основателя на Агенция и Радиоверига „Фокус“ Красимир Узунов със званието „Почетен гражданин на Пещера“. Преди гласуването кратка биографична справка за Красимир Узунов прочете кметът на Пещера Николай Зайчев. Той отбеляза основни моменти от жизнения път на Узунов, приносът му за проучване на различни епизоди от военната ни история, а също и неговия патриотизъм. „Красимир Узунов издири всички загинали във войните от Пещера, с което заличи едно бяло петно в историята на града. Дарил е на училища от нашия град свои книги“, заяви кметът. „Принципен, предприемчив, дисциплиниран и много организиран. Той ще бъде запомнен като голям българин, патриот, радетел за българската кауза в Македония\", обяви Зайчев. Думи в памет на Красимир Узунов каза и проф. Пламен Павлов. „Чувствам се доста странно, тъй като той ме помоли да дойда тук и да го представя. Днес колкото и да е абсурдно той ни гледа“, коментира той. „Става дума за личност, която сама по себе си е епохална. Той е открит, но ще бъде откриван от много поколения българи, тъй като това, което направи със своите книги, няма аналог в съвременната история и литература“, заяви проф. Павлов. „Красимир Узунов съчетаваше в себе си качествата на историк и писател. В България са много малко хората, които могат да пишат така. Може би покойният Николай Генчев можеше да пише така. Отивайки по-назад можем да споменем Захари Стоянов, Симеон Радев. Красимир Узунов беше от ранга на тези хора\", каза още проф. Павлов. „Феноменалната памет, патриотичната душа и голямото българско сърце на Красимир Узунов тепърва ще бъдат оценявани“, коментира той и отбеляза, че Узунов е бил човек с невероятни хоризонти, делата му остават и са гордост за Пещера. „Той беше офицер и си отиде от този свят като офицер на България. Той замина при своите герои. До такава степен Красимир Узунов се беше вживял в тази епоха“, обяви проф. Павлов. „Този офицер, този рицар на България имаше жестока дисциплина и самодисциплина. Знаем, колко взискателен и строг беше към работата в Агенция и Радио \"Фокус\", но служителите не му се сърдеха, защото той създаде може би батальон от млади хора, които станаха част от водеща агенция в страната“, посочи историкът. Според него Красимир Узунов е личност от национална и наднационална величина. „България и Пещера могат да се гордеят със син като Красимир Узунов“, заяви съпругата му Тетяна Узунова. Тя изтъкна, че безспорно Красимир Узунов заслужава това звание, защото бе човек безкрайно влюбен в България и събираше информация за героите й. \r\nВаня НИКОЛОВА", "date": "2019.05.05", "title": "Красимир Узунов беше удостоен посмъртно със званието „Почетен гражданин на Пещера“ (ОБЗОР)"}
{"url": "http://www.focus-news.net/news/2019/05/05/2654166/ot-yavkata-do-17-chasa-stava-yasno-che-nuzhnata-izbiratelna-aktivnost-shte-bade-postignata-i-tazi-vecher-makedoniya-shte-ima-nov-prezident.html", "text": "Съгласно данните на  Държавната избирателна комисия (ДИК)  на Македония за избирателната активност на втория тур от президентските избори в страната до 17 часа, явката от 40%, която е задължителна за избирането на държавен глава, ще бъде постигната и остава да се разбере кой от двамата кандидати – Стево Пендаровски от управляващата коалиция, или Гордана Силяновска Давкова, от опозиционната ВМРО-ДПМНЕ, ще бъде новият президент на Македония. \r\nСпоред данните на уебсайта на ДИК, до 17 часа са гласували 690 082 граждани, или 38,26% от общия брой на гласоподавателите. \r\nНа първия тур до 17 часа са гласували 620 308 граждани, или 34,41% от избирателите. \r\nЗа да бъде избран президент трябва да бъде постигната явка от 40% - 723 253 души. \r\nПревод и редакция:", "date": "2019.05.05", "title": "От явката до 17 часа става ясно, че нужната избирателна активност ще бъде постигната и тази вечер Македония ще има нов президент"}
{"url": "http://www.focus-news.net/news/2019/05/05/2654215/sport-napoli-pobedi-kalyari-s-21-v-sreshta-ot-parvenstvoto-na-italiya.html", "text": "Отборът на Наполи победи Каляри с 2:1 в среща от 35-я кръг на първенството на Италия. Головете за победителите отбелязаха Дрис Мертенс в 85-ата минута и Лоренцо Инсиние от дузпа в 90-ата минута. Попадението за Каляри отбеляза Лоренцо Павелети. Българският национал Кирил Десподов не взе участие в мача и остана на резервната скамейка. Наполи заема второ място в класирането с 73 точки, а Каляри е 12-и с 40 точки.", "date": "2019.05.05", "title": "Спорт: Наполи победи Каляри с 2:1 в среща от първенството на Италия"}
{"url": "http://www.focus-news.net/news/2019/05/05/2654195/blagoevgrad-spektakalat-kak-shte-ni-stignat-amerikantsite-na-ansambal-balgare-predizvika-ogromen-interes-sred-zhitelite-na-petrich.html", "text": "Фолклорен концерт по повод празника на Петрич зарадва жителите и гостите на града в навечерието на един от най-хубавите християнски празници, който е и празник на Общината – Гергьовден, предаде репортер на  Радио „Фокус” – Пирин . Програмата започна с изпълнението на фолклорна формация „Пролет”. Заради лошите метеорологични условия събитието се провежда в Големият салон на Народно читалище „Братя Миладинови”. Пред препълнената зала се представиха още школата по изкуство към читалището, вокално-инструментална група „Петрич”, танцов състав „Гергьовче”  към Обединен детски комплекс – Петрич и други. Кулминацията бе спектакълът „Как ще Ни стигнат американците” на Ансамбъл „Българе”, които предизвикаха бурни аплодисменти сред всички присъстващи. Домакин на събитието е кметът Димитър Бръчков, а сред официалните гости са делегация от Миовени, Румъния, кметове на общини от съседна Р Северна Македония, народни представители от 44-то НС Даниела Савеклиева и Георги Динев, областния управител на Благоевград Бисер Михайлов, председателят на Общински съвет – Петрич Георги Тренчев, представители на политически партии и граждани.  \r\nЛивия НИНОВА", "date": "2019.05.05", "title": "Благоевград: Спектакълът „Как ще Ни стигнат американците” на Ансамбъл „Българе” предизвика огромен интерес сред жителите на Петрич"}
{"url": "http://www.focus-news.net/news/2019/05/05/2654182/nova-makedoniya-makedoniya-zatvoriha-izbiratelnite-sektsii-za-prezidentskite-izbori-v-makedoniya-zapochna-prebroyavane-na-glasovete.html", "text": "Вторият тур на президентските избори в Македония приключи - в 19:00 часа местно време (20:00 часа българско време) избирателните секции в страната затвориха, съобщава електронното издание на скопския вестник  \"Нова Македония\" . \r\nВече стана ясно, че вторият тур на президентските избори в Северна Македония е валиден - към 18:30 часа местно време (19:30 часа българско време) избирателната активност е била 44,5%. Съответното обявиха от Държавната избирателна комисия (ДИК) в рамките на пресконференция. Председателят на ДИК Оливер Дерковски допълни, че изборният ден е преминал спокойно и без сериозни инциденти, които да повлияят на изхода от гласуването. \r\nОбщо 1 808 131 граждани, включени в избирателните списъци, можеха да упражнят правото си на глас в 3 488 избирателни секции в страната и 32 зад граница. Те бяха отворени в 7:00 часа местно време (8:00 часа българско време) и останаха на разположение на гласоподавателите до 19:00 часа местно време (20:00 часа българско време).  \r\nВторият тур на президентските избори бе следен от 3 381 местни и около 520 чуждестранни наблюдатели, акредитирани от ДИК. Разрешение за следене на процеса на гласуване получиха наблюдатели от посолства на множество държави, като Руската федерация, Франция, Великобритания, Швеция, Унгария, Италия, Албания, Словакия в Македония.  \r\nВ събота, в деня преди изборите в Македония, гласуваха затворниците, вътрешно разселени лица, хора, поставени под домашен арест, и такива в неравностойно положение. Избирателната им активност надмина минималния праг от 40%. Тереза Герова", "date": "2019.05.05", "title": "\"Нова Македония\" (Македония): Затвориха избирателните секции за президентските избори в Македония, започна преброяване на гласовете"}
{"url": "http://www.focus-news.net/news/2019/05/05/2654212/tsveta-karayancheva-v-peshtera-i-dnes-e-nuzhno-da-badem-edinni-da-imame-obshti-natsionalni-tseli-da-sahranyavame-idealite-na-predtsite-ni.html", "text": "Бъдете горди със своята история, обичайте Родината, ценете свободата, имайте самочувствие, че сте българи и помнете, че и днес е нужно да бъдем единни, да имаме общи национални цели, да съхраняваме идеалите на предците ни. Това заяви председателят на Народното събрание Цвета Караянчева в словото си по време на заря-проверката, посветена на 6 май – Ден на Пещера, съобщиха от пресцентъра на  НС . Председателят на парламента прие рапорта на командващия тържествения ритуал и поздрави жителите и гостите на Пещера.  \r\nВ календара на човешкия живот има специални дни, дни, които ни изпълват с радост и гордост, които ни довяват скъпи спомени, отбеляза председателят на Народното събрание. Цвета Караянчева подчерта, че такъв за всички присъстващи е днешният ден – денят, в който честват празника на техния любим, красив и пропит с хилядолетна история роден град. Тя изрази увереност, че всеки, роден и израснал в Пещера, я носи в сърцето си, където и да отиде по света. Тези спомени ни правят горди, дават ни сили да преодоляваме трудностите и най-важното – вярата и желанието да работим за по-доброто бъдеще, заяви тя. Защото днес заедно градим нова България – свободна, демократична, равноправна, част от голямото семейство на европейските народи, добави председателят на парламента.  \r\nЦвета Караянчева подчерта, че това е  вярната посока, която трябва да следваме, за да останат младежите тук, да работят и да успяват в страната ни. Уверена съм, че възможностите за реализация на младите и прогресивни хора в Пещера ще продължат да се разширяват, а икономическото развитие на града да стане още по-интензивно, отбеляза председателят на парламента.  \r\nСред гостите на празника на Пещера бяха народни представители, кметове на родопски общини, Пловдивският митрополит Николай, бригаден генерал Явор Матеев и др.", "date": "2019.05.05", "title": "Цвета Караянчева в Пещера: И днес е нужно да бъдем единни, да имаме общи национални цели, да съхраняваме идеалите на предците ни"}
{"url": "http://www.focus-news.net/news/2019/05/05/2654213/sakam-da-kazham-predstavitelyat-na-sdsm-konstantin-giorgeski-pecheli-izborite-za-kmet-na-ohrid.html", "text": "Представителят на управляващия СДСМ Константин Гиоргески печели втория тур на предсрочните избори за кмет на Охрид, съобщи изданието  „Сакам да кажам“ .  \r\nГиоргески печели близо 16 000 от подадените гласове и побеждава убедително кандидата на опозиционната ВМРО-ДПМНЕ Митре Милошевски, който получава близо 12 000 от подадените гласове.  \r\nГиоргески спечели най-много гласове и на първия тур, като тогава не му достигнаха по-малко от 1000 гласа, за да спечели победата още на първи тур.   Светлин Божков", "date": "2019.05.05", "title": "„Сакам да кажам“: Представителят на СДСМ Константин Гиоргески печели изборите за кмет на Охрид"}
{"url": "http://www.focus-news.net/news/2019/05/05/2654211/fokus-makedoniya-stevo-pendarovski-vodi-s-60-553-glasa-pri-prebroeni-90-ot-podadenite-byuletini.html", "text": "Преброени са 90% от подадените гласове, като кандидатът на управляващия СДСМ и коалиция Стево Пендаровски води с 60 553 гласа, съобщи македонското издание  „Фокус“ .  \r\nПендаровски печели 380 946 от преброените гласове или 52,38%, а кандидата на опозиционната ВМРО-ДПМНЕ Гордана Силяновска-Давкова получава 320 393 от преброените гласове или 44,06%. \r\nНевалидните бюлетини са 25 909, или 3,56%.   Светлин Божков", "date": "2019.05.05", "title": "„Фокус“ (Македония): Стево Пендаровски води с 60 553 гласа при преброени 90% от подадените бюлетини"}
{"url": "http://www.focus-news.net/news/2019/05/05/2654214/fokusmakedoniya-stevo-pendarovski-zayavi-che-shte-bade-prezident-na-darzhava-ot-koyato-makedontsite-nyama-da-se-sramuvat.html", "text": "Представителят на СДСМ и коалиция Стево Пендаровски заяви, че ще бъде президент на държава, от която македонците няма да се срамуват, съобщи македонското издание  „Фокус“ .  \r\n„Благодаря на всички македонци, албанци, роми, турци, босненци, власи и всички, които решиха да направят кристално чисти избори, за да продължим напред заедно. Това днес беше нашата достойна победа, това беше нашия мъдър народ, който се обедини независимо от етническа или политическа принадлежност“, заяви пред свои привърженици Пендаровски.  \r\nПо неговите думи, резултатът от изборите означава „гарантиран път напред, към НАТО и ЕС“. Пендаровски заяви, че ще се придържа към върховенството на закона и ще бъде фактор за стабилност. Той благодари за подкрепата на премиера Зоран Заев, както и на своите противници Гордана Силяновска-Давкова и Балерим Река. Пендаровски заяви, че ще бъде президент на държава, от която македонците няма да се срамуват, както в страната, така и в чужбина, допълва изданието.   Светлин Божков", "date": "2019.05.05", "title": "„Фокус“(Македония): Стево Пендаровски заяви, че ще бъде президент на държава, от която македонците няма да се срамуват"}
