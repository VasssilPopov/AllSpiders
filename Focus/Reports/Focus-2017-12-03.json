{"url": "http://www.focus-news.net/news/2017/12/03/2463559/sport-zavarshiha-chetiri-macha-ot-15-tiya-krag-na-italianskata-seriya-a.html", "text": "Завършиха четири мача от 15-тия кръг на италианската „Серия А“. Резултати: \r\nБеневенто – Милан – 2:2\r\nБолоня – Каляри – 1:1\r\nФиорентина – Сасуоло – 3:0\r\nИнтер – Киево – 5:0\r\nВъв временното класиране води Интер, следван от Наполи и Ювентус със съответно 39, 38 и 37 точки.", "date": "2017.12.03", "title": "Спорт: Завършиха четири мача от 15-тия кръг на италианската „Серия А“"}
{"url": "http://www.focus-news.net/news/2017/12/03/2463538/vidin-kmetat-ognyan-tsenkov-otpravi-pozdravlenie-po-povod-mezhdunarodniya-den-na-horata-s-uvrezhdaniya.html", "text": "Днес кметът на Община Видин Огнян Ценков заедно със заместник-кмета Венци Пасков бе гост на тържеството в Клуба на инвалидите в града. Това съобщиха от пресцентъра на Община Видин. Той връчи поздравителен адрес на Ваньо Диков, председател на Управителния съвет на организацията на хората с увреждания във Видин. „Като кмет на Община Видин винаги съм заявявал своята подкрепа за преодоляване на трудностите, срещу които всички вие се изправяте в житейския си път. Искрено вярвам, че всеки от вас заслужава своето достойно място в обществото и наш дълг е да създадем необходимите условия, за да се чувствате полезни и пълноценни”, пише в адреса. Ценков заяви, че социалната политика в Общината постоянно е на дневен ред. Грижата за хората с увреждания е налице и едно от доказателствата за това е предоставянето на новия, по-уютен Клуб на инвалидите. Кметът увери присъстващите, че и занапред местната институция ще откликва на техните потребности. Той пое ангажимент Общината да изплати старите задължения на Клуба за наем относно помещения в бившата поликлиника, за да осъществява спокойно своята работа. Огнян Ценков отбеляза още, че дейностите, свързани с изграждането на инфраструктурата и при реализацията на проектите, са съобразени с достъпността и посочи като конкретен пример парк „Рова”. Видинският кмет посочи, че скоро представеният отчет за втората година от управлението през мандат 2015-2019 показва редица постигнати положителни резултати. Още много важни неща за Видин и Общината предстои да се случат оттук-нататък – като възстановяване на Синагогата, реставрация на крепостта „Баба Вида”, облагородяване на Крайдунавския парк. „Нека възвърнем старата слава на Видин и го превърнем в по-добро място за живот, удобно за всички нас. И когато приключи мандатът, да излезем с достойнство”, заяви Ценков. Заместник-кметът Венци Пасков също отправи своите поздравления и подчерта, че социалната политика е сред приоритетите на Общината. Продължава осъществяването на социалните услуги, с намерение да бъдат открити още. Той съобщи, че има идея проектът „Топъл обяд” да обхване и населените места в Общината, за да могат да бъдат посрещнати потребностите на повече хора в нужда.\r\nВаньо Диков благодари от името на членовете на Клуба и изрази признателността към кмета и общинското ръководство за вниманието и грижата. „Радваме се, че има хора като вас, които ни приемат такива, каквито сме”, каза той.", "date": "2017.12.03", "title": "Видин: Кметът Огнян Ценков отправи поздравление по повод Международния ден на хората с увреждания"}
{"url": "http://www.focus-news.net/news/2017/12/03/2463539/tass-rusnatsi-otbelyazaha-denya-na-neznayniya-voyn-v-nyu-york.html", "text": "Руснаци отбелязаха Деня на незнайния войн в Манхатън, Ню Йорк, в неделя, предава ТАСС. На церемонията са присъствали официални лица от министерството на отбраната на Руската федерация и руски граждани, в това число и студенти. \r\nПредставител на центъра за организиране и провеждане на военни церемонии към руското министерство на отбраната, заяви, че такива чествания не се провеждат в САЩ, но руските представители се надяват чрез своя пример да положат началото на една добра традиция, която да се установи трайно в Америка.  Цанко Цолов", "date": "2017.12.03", "title": "ТАСС: Руснаци отбелязаха Деня на незнайния войн в Ню Йорк"}
{"url": "http://www.focus-news.net/news/2017/12/03/2463540/dimitar-stefanov-kmet-na-tutrakan-proizvedeniyat-v-nashiya-region-med-e-unikalen.html", "text": "Произведеният в регионa на Тутракан мед е уникален. Това каза кметът на Тутракан Димитър Стефанов в интервю за предаването „Легенди за България“  по Радио „Фокус“ . „В нашия район има много пчелари, климатът и самите дървесни и тревисти видове са медодайни. Тук се провежда и акациев, липов, букет“, заяви Стефанов. Той отбеляза, че Тутраканският район е сред малкото, в които се произвежда и специфичният мед от аморфа. „Това е храстовидно растение, което вирее по влажните места и най-много по поречието на река Дунав“, обясни кметът на Тутракан. \r\nТой каза още, че Тутракан е известен и с кайсиевата си ракия, тъй като 30% от кайсиите, които се произвеждат в България, са именно от този регион. Кметът отбеляза също, че посетителите на града могат да опитат и специфичното тутраканско вино  „Тамянка“.", "date": "2017.12.03", "title": "Димитър Стефанов, кмет на Тутракан: Произведеният в нашия регион мед е уникален"}
{"url": "http://www.focus-news.net/news/2017/12/03/2463541/pazardzhik-kmetstvoto-v-selo-sveta-petka-zapochna-da-vazrazhda-deynostta-na-mestnoto-chitalishte.html", "text": "Кметството във велинградското село Света Петка започна да възражда дейността на местното читалище „Светлина”. Това съобщи за Радио „Фокус” – Пазарджик Али Тебер, кмет на населеното място. Сградата, която е безвъзмездно дарена от община Велинград, вече е узаконена и към момента се ремонтира. „Основната дейност към момента е насочена към възстановяване на библиотеката към читалището. Имаме богат книжен фонд, който се описва към момента. Има и огромно желание от страна на хората в селото да се включат в самодейни състави, каквито е имало в миналото и са участвали в различни фолклорни фестивали в цялата страна”, уточни Тебер. Той добави, че Кметството изготвя проект за закупуване на народни носии и народни инструменти.\r\nАлбена ЖИЛЕКОВА", "date": "2017.12.03", "title": "Пазарджик: Кметството в село Света Петка започна да възражда дейността на местното читалище"}
{"url": "http://www.focus-news.net/news/2017/12/03/2463542/reuters-benyamin-netanyahu-e-poiskal-promyana-na-sporniya-proektozakon-otnosno-nyakoi-prava-na-politsiyata.html", "text": "Премиерът на Израел Бенямин Нетаняху заяви в неделя, че проектозаконът, който предизвика протести в Тел Авив в събота, трябва да бъде преработен, предава Reuters. Според текста на проекта, полицията би изгубила правото да публикува откритията си относно двете разследвания, които са ход срещу министър-председателя. \r\nНетаняху е обвиняем по два случая. Според първия той е получил неимоверно скъп подарък от богат местен бизнесмен, а според втория, премиерът се е опитвал да издейства по-благосклонно отразяване за себе си от страна на израелски вестник, срещу което Нетяняху щял да създаде пречки за друго, конкурентно на същия вестник печатно издание. \r\n„За да бъде дебатът относно проектозакона конструктивен и за да не се използва той за политическа пропаганда, поисках текстът да бъде преработен, така че да не включва конкретните случаи, за които съм разследван“, заяви Нетаняху. Според него, законът е имал за цел само и единствено да защити името на невинни граждани, които могат да бъдат обвинени за престъпление без да са го извършили, нещо, което според Нетаняху се случва всеки ден. \r\nВ петък срещу събота тълпа от около 20 хил. души се събра в Тел Авив, за изрази недоволството си относно проектозакона.  Цанко Цолов", "date": "2017.12.03", "title": "Reuters: Бенямин Нетаняху е поискал промяна на спорния проектозакон относно някои права на полицията"}
{"url": "http://www.focus-news.net/news/2017/12/03/2463543/d-r-iliya-valev-etnolog-kazarmata-ostavya-znachitelna-sleda-v-balgarskata-kultura-i-oshte-se-izpolzva-kato-primer-za-moralni-normi-na-povedenie.html", "text": "Казармата оставя една много значителна следа в българската култура. Това каза за Радио „Фокус“ – Велико Търново етнологът д-р Илия Вълев. По думите му това е и причината периодично да се повдига въпросът дали тя трябва да се върне и да бъде ли задължителна. Независимо от факта, че мненията са много различни, тази институция все още се използва като пример за морални норми на поведение. Вълев посочи, че това са част от темите, засегнати в неговата книга „Младежки страсти, мъжки времена. Етнокултурна характеристика на българската казарма през социализма”. „Тя представя точно казармата по време на социализма, но освен представите за казармата, разглежда и нормативната уредба през социализма, които регулират преминаването през военна служба. Разглеждам и народните обичаи, свързани с казармения преход – изпращането на момчето като войник, военната клетва и уволнението, което е било малък празник за момчето, тъй като то вече е отслужило своята военна служба и се прибира вкъщи „възмъжал”, обясни етнологът. В труда му са засегнати и теми, свързани с вътрешноказармения живот, разказани са и много спомени и истории, които мъже, били в казармата, са преживели.\r\nЛуиза ТРАНЧЕВА", "date": "2017.12.03", "title": "Д-р Илия Вълев, етнолог: Казармата оставя значителна следа в българската култура и още се използва като пример за морални норми на поведение"}
{"url": "http://www.focus-news.net/news/2017/12/03/2463544/plovdiv-izlozhbata-cheshki-slovashki-i-balgarski-koledni-kartichki-i-novogodishni-chestitki-shte-bade-predstavena-v-narodna-biblioteka-ivan-vazov-na-4-dekemvri.html", "text": "Изложбата „Чешки, словашки и български коледни картички и новогодишни честитки“ ще бъде представена в Народна библиотека „Иван Вазов“. Това съобщи за Радио „Фокус“ – Пловдив Йохан Девлетян от отдел „Връзки с обществеността“ на културната институция. Откриването на изложбата ще се състои на 4 декември от 16.30 часа на втория етаж на библиотеката. Експозицията включва картички от колекциите на Сдружение „Чехи, словаци и приятели“ – Пловдив, библиотека „Иван Вазов“ и Източночешки музей в град Пардубице, Република Чехия. Изложбата представя както съвременни, така и оригинали и копия на образци от миналия век, придружени от текстове за тяхната история. Изложбата може да бъде посетена до 15 декември.\r\nТони МИХАЙЛОВ", "date": "2017.12.03", "title": "Пловдив: Изложбата „Чешки, словашки и български коледни картички и новогодишни честитки“ ще бъде представена в Народна библиотека „Иван Вазов“ на 4 декември"}
{"url": "http://www.focus-news.net/news/2017/12/03/2463545/montana-140-godini-ot-osvobozhdenieto-na-berkovitsa-shte-badat-otbelyazani-s-praznichna-programa-na-4-dekemvri.html", "text": "140 години от Освобождението на Берковица ще бъдат отбелязани с празнична програма, съобщиха за Радио „Фокус“ – Видин от Историческия музей в града. Пред паметника на загиналите в Руско-турската освободителна война на 4 декември ще бъдат поднесени венци и цветя. На площада пред Часовниковата кула деца от местното училище ще рецитират стихове, посветени на Освобождението. В града ще се състои и концерт по повод годишнината. Местни историци ще припомнят хода на военните действия в региона и освобождението на Берковица на 4 декември 1877 година.", "date": "2017.12.03", "title": "Монтана: 140 години от Освобождението на Берковица ще бъдат отбелязани с празнична програма на 4 декември"}
{"url": "http://www.focus-news.net/news/2017/12/03/2463546/sport-zavarshiha-dva-macha-ot-germanskata-bundesliga.html", "text": "Завършиха два мача от 14-тия кръг на германската Бундеслига. Херта загуби с 1:2 от Айнрахт, а Волфсбург се наложи с 3:0 над Борусия (Гладбах). Това бяха и последните две срещи от кръга, след който лидер все още продължава да бъде Байерн Мюнхен с 32 точки, следван от РБ Лайпциг и Шалке със съответно 26 и 25 точки.", "date": "2017.12.03", "title": "Спорт: Завършиха два мача от германската бундеслига"}
{"url": "http://www.focus-news.net/news/2017/12/03/2463547/burgas-natsionalnata-etnografska-izlozhba-votivi-shte-bade-predstavena-v-grada-na-nikulden.html", "text": "В навечерието на Никулден в Етнографската музей (ул. \"Славянска\" 69) ще бъде представена националната изложба „Вотиви”. Това съобщиха от Регионален исторически музей - Бургас. В нея са събрани най-интересните образци на вотиви/оброчни фигурки от колекциите на Националния етнографски музей, Националния исторически музей, Регионалните исторически музеи в Бургас, Варна, Габрово, Хасково, Шумен и Ямбол, Регионалния етнографски музей – Пловдив, Историческите музеи в Малко Търново, Средец и Попово и Етнографския музей на открито „Етъра”.\r\nВотивите представляват фигурки, изработени от метал, които са били слагани върху икони. Терминът се извежда от латинската дума ex-voto и на български най-общо означава вричане, оброк. Народът ни ги е наричал оброци. Думата оброк се използва както за акта на самото обричане или обещание, така и за обречения предмет. Почти всичко, без оглед на размер, тегло, форма, а понякога и функции, може да се превърне в оброк, ако е посветено на бог/божества. Този начин на поднасяне на дар на боговете, съчетан с молба, води началото си още от неолита и е един от начините за установяване на пряк контакт с божество. Вотивите се поставят на червен конец или директно с восък върху иконата. Фигурките изобразяват хора, животни и човешки органи, показващо добро познаване анатомията на човешкото тяло. Оброчните практики се практикуват в районите на Централния Балкан, Североизточна България, Странджанско, Хасковско, Югозападна България.\r\nНационалната изложба „Вотиви” е успешният завършек и първият публично огласяван резултат от работата на Института за етнология и фолклористика с Етнографски музей (ИЕФЕМ) по общоакадемичния проект на Българска академия на науките „Траките – генезис и развитие на етноса, културни идентичности, цивилизационни взаимодействия и наследство от древността”, финансиран от дарение на г-н Петър Манджуков. След големия успех на изложбата в Националния етнографски музей в София, тя гостува във всеки музей, който е предоставил експонати за нея.\r\nОфициалното откриване на изложбата ще се състои в 17.00 часа на 5 декември 2017 г. в централната зала на Етнографската експозиция към РИМ - Бургас, намираща се на ул. \"Славянска\" 69 (зад храм „Св. св. Кирил и Методий“).", "date": "2017.12.03", "title": "Бургас: Националната етнографска изложба „Вотиви“ ще бъде представена в града на Никулден"}
{"url": "http://www.focus-news.net/news/2017/12/03/2463548/plovdiv-arheologicheskiyat-muzey-shte-predstavi-izlozhbata-monetno-zlatno-sakrovishte-ot-karlovo-po-sluchay-135-godini-ot-osnovavaneto-si.html", "text": "Археологическият музей в Пловдив ще покаже изложбата „Монетно златно съкровище от Карлово” по случай 135 години от основаването си. Това съобщиха за Радио „Фокус“ – Пловдив от музея. Изложбата ще се открие от 11.30 часа на 4 декември. На откриването ще присъстват заместник-министърът на културата Амелия Гешева, кметът на Пловдив инж. Иван Тотев, заместник-кметът на Пловдив Александър Държиков и председателят на Общинския съвет Савина Петкова.\r\nМонетното златно съкровище от Карлово е експонирано в реставрираната витрина-сейф, произведена през 1950 година по повод откритото Панагюрско съкровище.\r\nТони МИХАЙЛОВ", "date": "2017.12.03", "title": "Пловдив: Археологическият музей ще представи изложбата „Монетно златно съкровище от Карлово” по случай 135 години от основаването си"}
{"url": "http://www.focus-news.net/news/2017/12/03/2463549/pazardzhik-v-hudozhestvena-galeriya-stanislav-dospevski-shte-bade-predstavena-izlozhba-na-petar-zmiycharov-na-5-dekemvri.html", "text": "Художествена галерия „Станислав Доспевски“ в Пазарджик ще бъде открита изложба на Петър Змийчаров на 5 декември. Това съобщиха за Радио „Фокус“ – Пазарджик от галерията. Експозицията включва не показвани до сега творби на художника, както и творби от частни колекции. Откриването е на 5 декември от 18.00 часа.\r\nДоц. д-р Петър Змийчаров е директор на ХГ „Станислав Доспевски“ в периода 2009-2012 г. Настоящата изложба е породена от уважението и почитта към паметта и творческата дейност на Доц. д-р Петър Змийчаров от екипа на галерията, близки и приятели. Като директор Петър Змийчаров направи възможно осъществяването на изложби на автори като: Десислава Минчева, Любен Зидаров, Рин Ямамура, Атанас Атанасов, Симеон Спиридонов, Георги Веселинов, Васил Петров, Иван Милев, Ангел Гешев, Христо Дюлгеров. В залите на Художествена галерия „Станислав Доспевски“ бяха подредени и изложбите: „Изкуството на екслибриса“ (пълната колекция на Второто международно биенале проведено в София през 2005 г., с общо 246 автора), „Последната колекция в памет на Иван Кирков“(репродукции), „20 години пред керамичната пещ“ (самостоятелна изложба на Маргарита Иванова), „През ключалката“ (изложба с творби на художници работещи в галерията) и др. Организирани бяха изложби с творби от фонда на галерията: „С аромат на лято без правила“, „Графика от фонда на галерията“, „Форма и цвят в дърво“, „Пейзаж“, „Голо тяло“. Залите бяха място за детски игри, конкурси и демонстрации на художествени техники. През 2010 г. Петър Змийчаров дари за художествения фонд на галерията шест екслибриса от авторите: Онник Каранфилян и Юлиян Йорданов, а през 2011 г. – авторската си творба „Богородица с трънлив венец“.", "date": "2017.12.03", "title": "Пазарджик: В Художествена галерия „Станислав Доспевски“ ще бъде представена изложба на Петър Змийчаров на 5 декември"}
{"url": "http://www.focus-news.net/news/2017/12/03/2463550/politico-berlin-predlaga-da-plati-do-hilyada-evro-na-vseki-migrant-koyto-se-zavarne-v-stranata-si-pri-otkazan-bezhanski-statut.html", "text": "Германското правителство предлага да плати до хиляда евро еднократно на всеки мигрант, който се завърне доброволно в страната си, ако не получи статут на бежанец в Германия, пише Politico. Според външния министър Томас де Мезиер, плащанията са част от нова програма, наречена „твоята страна, твоето бъдеще, сега!“. В нейните рамки, семейства на бежанци, които решат да си тръгнат от страната и завърнат в родината си, ще получат до три хиляди евро. \r\nСрокът, в който мигрантите могат да вземат това решение и получат финансовата помощ изтича на 28 февруари 2018 г., разкри още Мезиер. \r\nДо сега федералното правителство предлагаше еднократна помощ в размер на 1200 евро, ако мигрант реши да се завърне в родината си докато тече процедурата по получаване на бежански статут или 800 евро ако го направи, когато вече такъв статус му е отказан.  Цанко Цолов", "date": "2017.12.03", "title": "Politico: Берлин предлага да плати до хиляда евро на всеки мигрант, който се завърне в страната си при отказан бежански статут"}
{"url": "http://www.focus-news.net/news/2017/12/03/2463551/normalizira-se-obstanovkata-v-stranata-sled-dazhdovete-obzor.html", "text": "Нормализирана е обстановката в най-сериозно засегнатите райони след обилните дъждове. \r\nНа територията на област Смолян остава в сила обявеното бедствено положение в община Смолян и частично бедствено положение в община Девин. По информация на областният управител Недялко Славов ситуация вече е спокойна, валежите са почти спели, а нивата ба реките са спаднали драстично. \r\nКметът на Община Смолян Николай Мелемов поясни, че няма бедстващи хора, но докато валежите не бъдат напълно преустановени, бедственото положение няма да бъде отменяно. Затворени са пътищата към селата Стикъл, Киселчово и Мугла заради активизирали се свлачища. Техника разчиства и пътищата за Гела и Горово, които са частично затворени. Няма жертви и бедстващи хора към момента. Много доброволци от община Смолян са се включили в изграждане на диги около реките, които повишиха драстично нивата си. Кризисният щаб е разпределен по критичните места и дава информация постоянно. \r\nОбщина Смолян призовава гражданите да подават сигнали на дежурния в общината на тел. 0301 6 76 25 при възникнали проблеми. \r\nЗаради бедственото положение в Смолян пристигна и зам.-министърът на вътрешните работи Стефан Балабанов.\r\nОбявеното частично бедствено положение в община Девин се е наложило във връзка с падналите голямо количество валежи, в следствие на които са се образували свлачища и има пропаднали пътища в с. Триград, с. Кестен, с. Жребево и кв. \"Настан\". Там също няма пострадали или бедстващи хора. \r\nВ област Кюстендил екипите на пожарникари и спасители са реагирали на 6 сигнала, свързани с усложнената метеорологична обстановка - наводнени мазета и паднали дървета. Нивото на река Бистрица се понижило значително, но частичното бедствено положение за село Гърляно продължава да бъде в сила. Електрозахранването в селото също е изцяло възстановено. \r\nВ София екипите на ПБЗН са отработили 33 сигнала за наводнени мазета и паднали дървета, но от МВР уверяват, че няма пострадали или застрашени хора. Продължава непрекъснатото дежурство на екипите, които на място наблюдават яз. „Суходол“. Нивото на водоема, към момента, е в норма, а при необходимост ще се изпуска контролирано. \r\nОрганизирано е наблюдението на всички водоеми, които биха могли да представляват евентуална опасност за населението, ако прелеят. \r\nВ Перник обстановката също вече е спокойна. В дежурната на пожарната в града са получени 41 сигнала за наводнени обекти –мазета, в града. На терен работят 6 пожарни екипа, няма застрашени хора. \r\nВ Монтана пожарникари и спасители са се отзовали на 6 сигнала за наводнени мазета. \r\nВалежите са спрели, създадена е организация за ежечасно наблюдение на критичните участъци на реки и язовири. \r\nВ Кърджали обстановката също е спокойна, но превантивно е  организирано е и се поддържа ежечасно наблюдение на критичните участъци на реки и язовири.", "date": "2017.12.03", "title": "Нормализира се обстановката в страната след дъждовете (ОБЗОР)"}
{"url": "http://www.focus-news.net/news/2017/12/03/2463552/smolyan-vremenno-dvizhenieto-se-osashtestvyava-v-edna-lenta-po-pat-ii-86-smolyan-madan-v-uchastaka-vlahovo-podvis-poradi-svlichane-na-zemna-masa.html", "text": "Временно движението се осъществява в една лента по път II-86 Смолян - Мадан, в участъка Влахово - Подвис, поради свличане на земна маса на пътното платно. Това съобщиха от пресцентъра на Агенция \"Пътна инфраструктура\". Участъкът е сигнализиран с пътни знаци.", "date": "2017.12.03", "title": "Смолян: Временно движението се осъществява в една лента по път II-86 Смолян - Мадан, в участъка Влахово - Подвис, поради свличане на земна маса"}
{"url": "http://www.focus-news.net/news/2017/12/03/2463323/predstoyashti-sabitiya-v-stranata-za-3-dekemvri-agentsiya-fokus.html", "text": "***\r\nОт 10.00 до 20.00 часа в Sofia Ring Mall Експерти на Овергаз ще проведат индивидуални консултации за газификация на дома. \r\n***\r\nОт 10.00 до 19.00 часа в Интер Експо Център ще се проведе 23-тия Благотворителен базар на Международен женски клуб – София. \r\n***\r\nОт 11:00 часа, в Националния пресклуб на БТА, Комисията за защита от дискриминация (КЗД) организира пресконференция, на която ще бъде обявено началото на кампанията „Достъпна България” на КЗД, чиято цел е осигуряване на достъпна архитектурна среда за хората с увреждания в страната, за да живеят пълноценно и достойно. \r\n***\r\nОт 12.30 до 16.30 в ателие „Хранилка за птици“ в Bulgaria Mall ще бъде представена кампанията „Зрънце любов“ на Българското дружество за защита на птиците (БДЗП), организирана за девета година.\r\n***\r\nОт 15.00 часа пред парк „Възраждане“ Български вегански съюз организира протест срещу употребата на животни в цирка.\r\n***\r\nОт 11.00 часа, в зала Младост Б на Двореца на културата и спорта, Регионален исторически музей – Варна, представен от отдел „Най-нова история“, ще вземе участие в Кулинарен фестивал „Да споделим Никулден“. \r\n***\r\nОт 14.15 часа във Фоайето на Фестивален и конгресен център ще се проведе пресконференция по повод откриването на третия арт фестивал „Сръчко“. \r\n*** \r\nОт 10.00 и от  11.30 часа на Стадион „Захарни заводи“ ще се проведат срещи за  „Футбол 7” и „Футбол 9” между ОФК „Локомотив” - град Горна Оряховица – ФК „Янтра 2013” - град Габрово.\r\n*** \r\nОт 14.00 часа в Спортна зала  „Никола Петров” ще се играе среща от „А” ХГ – мъже, между ХК „Локомотив” - град Горна Оряховица – ХК „Осъм” - град Ловеч, , под домакинството на ХК „Локомотив“ – град Горна Оряховица. \r\n***\r\nОт 11.00 часа в Държавен куклен театър „Дора Габе“ ще бъде представен кукления спектакъл  „Забързана приказка“. \r\n***\r\nОт 10.00 часа Дом за възрастни хора с увреждания ще бъде отбелязан Международния ден на хората с увреждания. \r\n***\r\nОт 06.00 часа започва църковният ритуал за освещаването на новия храм на село Първомай „Свети Йоан Кръстител” и отслужването на Света литургия. \r\n***\r\nВ 11.00 часа на пл. „Централен“ ще се проведе надбягване с ученически раници за възрастни. Събитието ще акцентира върху проблема с тежестта на ученическите раници.\r\n***\r\nОт 18.00 часа в ресторант „Groove Music&Art“  ще се състои откриването на коледна експозиция на картички, рисувани с една от най-древните и интересни техники в живописта – енкаустика (рисуване с восък).", "date": "2017.12.03", "title": "Предстоящи събития в страната за 3 декември (Агенция „Фокус“)"}
{"url": "http://www.focus-news.net/news/2017/12/03/2463324/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Приетият в американския Сенат закон за закона за данъчната реформа, която ще облагодетелства корпорациите и богатите американци, бележи ключова победа за републиканците, пише The Washington Post. \r\nСлед тежки преговори републиканците успяха да се обединят и подкрепиха реформите почти единодушно. Законът бе приет с 51 гласа за срещу 49 гласа против. успяха да се обединят и да заличат различията си относно \r\nСенаторът Боб Коркър бе единственият републиканец, който заедно с демократите гласува против текста. Мерките все пак ще трябва да бъдат съгласувани с приетата по-рано версия в Камарата на представителите. \r\nМерките предвиждат понижаване на корпоративния данък от 35% на 20% и временно намаляване на данъците за гражданите до 2025 г. Законът обаче ще премахне някои данъчни облаги, пише изданието. \r\n***Израел няма да позволи на Иран да се „окопава“ в Сирия. Това заяви премиерът Бенямин Нетаняху, след като израелски самолети нанесоха удари по военна база близо сирийската столица Дамаск, пише Haaretz. Според сирийските държавни медии, целта на атаката е била иранска военна база в района на предградието Кисуа, на около 13 км южно от сирийската столица. Освен това, медиите съобщават, че сирийската противовъздушна отбрана е прихванала две израелски ракети земя-земя. \r\nВъв вторник израелският министър на отбраната Адвигор Либерман заяви, че освен няколко военни експерти и съветници в Сирия няма ирански военни сили. Коментарът противоречи на твърденията на премиера Нетаняху, според когото Иран изгражда военни бази в Сирия. \r\n***Проливни дъждове наложиха евакуация в някои райони на австралийския щат Виктория, пише The Australian. На места валежите надхвърлиха рекордите за последните 100 години. Синоптиците очакват дъждът да продължи и през нощта на събота срещу неделя, във връзка с което властите предупреждават за опасност от наводнения. \r\nНяколко главни пътища в щата са затворени заради дъжда. Затруднен е трафикът в столицата на щата - Мелбърн. \r\n***Бившият лидер на Каталуния Карлес Пучдемон призова регионалните избори, насрочени за 21 декември, да бъдат разглеждани като втори тур на референдума за независимост, пише El Pais. \r\nДухът от 1 октомври (датата на провелия се в областта референдум за отделяне от Испания) е дух, който може да сломи авторитаризма, и да принуди Мадрид да признае, че бъдещето на народа трябва да се решава с избори, а не от съдилища или няколко министри, е заявил Пучдемон. \r\nНа непризнатия от Мадрид референдум 90% подкрепиха независимостта на Каталуния. Гласа си подадоха 42% от населението на областта. \r\nНа 27 октомври парламентът на областта прие декларация за независимост. На свой ред испанските власти задействаха мерките, предвидени в конституцията, ограничаващи автономията на Каталуния. В резултат членовете на регионалното правителство бяха отстранени от длъжност, а парламентът бе разпуснат. \r\n***", "date": "2017.12.03", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/12/03/2463325/daily-sabah-spored-severna-koreya-sasht-si-prosyat-yadrena-voyna.html", "text": "Американският президент Доналд Тръмп и неговата администрация си просят ядрена война, това са заявили от външното министерство на Северна Корея в събота, пише вестник Daily Sabah. \r\nСъобщението е направено след петдневни военни учения, проведени съвместно между САЩ и Южна Корея, в които са взели участие около 12 хил. американски войници и неизвестен брой военни от армията на Сеул.  \r\nИзданието припомня, че в сряда севернокорейският режим направи успешен опит на междуконтинентална балистична ракета, което бе последвано от мащабни празненства в страната. Малко след успешния тест, лидерът на Пхенян Ким Чен-ун обяви, че водената от него държава вече е ядрена страна. Очаква се напрежението да се засили, тъй като Вашингтон ще проведе още едно учение, в което ще вземат участие общо около 230 самолета, след които и шест разполагащи със стелт технология изтребителя F-22 \"Раптър\".  Цанко Цолов", "date": "2017.12.03", "title": "Daily Sabah: Според Северна Корея, САЩ „си просят ядрена война“"}
{"url": "http://www.focus-news.net/news/2017/12/03/2463326/reuters-okolo-20-000-dushi-protestiraha-v-tel-aviv-sreshtu-koruptsiyata-i-premira-benyamin-netanyahu.html", "text": "Около 20 000 души протестираха в Тел Авив срещу корупцията в Израел и премира Бенямин Нетаняху, срещу когото се води разследване относно злоупотреба с власт, предава Reuters. \r\nМинистър-председателят бива проверяван по два случая. В първия става въпрос за прекалено скъп подарък, който премиерът е получил от богат бизнесмен, докато по второто обвинението Нетаняху се е опитвал да договори по-добро представяне за себе си от местен вестник, срещу което би създал пречки за друго, конкурентно издание. Протестите в събота са предизвикани от проектозакон, според който полицията няма да има право да публикува разкритията си относно двата случая. \r\nПолицията не е потвърдила броя на присъстващите.  Цанко Цолов", "date": "2017.12.03", "title": "Reuters: Около 20 000 души протестираха в Тел Авив срещу корупцията и премира Бенямин Нетаняху"}
{"url": "http://www.focus-news.net/news/2017/12/03/2463327/afp-karles-puchdemon-shte-ostane-v-belgiya-pone-do-21-dekemvri-spored-negoviya-advokat.html", "text": "Бившият каталунски лидер Карлес Пучдемон ще остане в Белгия до провеждането на предсрочните парламентарни избори в Каталуния, това е заявил в събота неговият адвокат, предава AFP. \r\n„Независимо от всичко, те ще бъдат в Брюксел поне до 21 декември и според моите изчисления, може би и до средата на януари“, е казал адвокатът на Пучдемон пред каталунска медия, визирайки бившия председател на Женералитета и четирима министри от сваленото регионално правителство. \r\nПучдемон бе уволнен от поста си, а членовете на неговото правителство арестувани, след като проведоха незаконен референдум за независимост на първи октомври и се опитаха да провъзгласят Каталунска република в края на същия месец. В отговор от Мадрид задействаха член 155 от Конституцията на страната и наложиха директно управление, свиквайки предсрочни избори на 21 декември. Малко преди Испания да разпусне правителството, Пучдемон и четирима негови министри избягаха в Белгия, заявявайки че в Испания няма да получат честен съдебен процес.  Цанко Цолов", "date": "2017.12.03", "title": "AFP: Карлес Пучдемон ще остане в Белгия поне до 21 декември, според неговия адвокат"}
{"url": "http://www.focus-news.net/news/2017/12/03/2463328/asahi-shimbun-evropeyskiyat-sayuz-premahna-chast-ot-ogranicheniyata-za-vnos-na-oriz-i-morski-darove-ot-rayona-na-aets-fukushima.html", "text": "Европейският съюз премахна част от ограниченията за внос на ориз и морски дарове от района на японската АЕЦ Фукушима, пише Asahi Shimbun. \r\nРестрикциите бяха въведени след авария в един от реакторите на централата, случила се през 2011 година. След катастрофата 54 страни въведоха ограничения на вноса на хранителни продукти от региона, като към началото на декември 2017 г. 25 от тях са вдигнали всички забрани. Правителството в Токио планира да призове останалите държави да сторят същото. \r\nЕвропейският съюз вече няма да изисква сертификат за преминати тестове относно радиоактивност за ориз и морски продукти, идващи от региона на централата.  Цанко Цолов", "date": "2017.12.03", "title": "Asahi Shimbun: Европейският съюз премахна част от ограниченията за внос на ориз и морски дарове от района на АЕЦ Фукушима"}
{"url": "http://www.focus-news.net/news/2017/12/03/2463329/the-telegraph-agent-na-fbr-e-premahnat-ot-razsledvaneto-za-ruskata-namesa-zaradi-sms-saobshteniya-v-koito-izrazyava-negativna-pozitsiya-spryamo-donald-tramp.html", "text": "Агент на ФБР, който е пращал СМС съобщения към свой приятел, съдържащи критика към американския президент Доналд Тръмп е бил уволнен от заеманата от него позиция в разследването относно наличието на руска намеса на американските президентски избори през 2016 г. Това пише британското издание Telegraph. \r\nПрез лятото на 2017 г., един от членовете на воденото от Робърт Мюлър разследване е бил уволнен. Според данни, публикувани от американски медии в събота, причината са СМС съобщения, в които уволненият Питър Строк е отправил някакъв вид критика срещу Доналд Тръмп. Точното съдържание на съобщенията обаче не е известно. Според британския всекидневник, решението на специалния прокурор Мюлър е знак, че разследването относно руската намеса не е лов на вещици или политически процес, насочен срещу държавния глава. \r\nСтрок в момента работи към отдела за Човешки ресурси на ФБР, като преди това е участвал в разследванията относно това дали бившият кандидат-президент Хилари Клинтън е разкрила секретна държавна информация чрез свои имейли. Уволненият все още не е направил коментар относно съобщението.   Цанко Цолов", "date": "2017.12.03", "title": "The Telegraph: Агент на ФБР е премахнат от разследването за руската намеса заради СМС съобщения, в които изразява негативна позиция спрямо Доналд Тръмп"}
{"url": "http://www.focus-news.net/news/2017/12/03/2463330/zamestnik-ministar-georg-georgiev-zamina-na-rabotno-poseshtenie-v-kanada-obzor.html", "text": "Заместник-министърът на външните работи Георг Георгиев замина на работно посещение в Канада, което ще продължи до 6 декември 2018 г. Целта на работното посещение е да се обсъдят възможностите за разширяване и задълбочаване на двустранното сътрудничество най-вече в областта на търговията. Ще бъдат разгледани теми от взаимен интерес, включително Българското председателство на Съвета на Европейския съюз и канадското на Г7. Програмата за периода 2-6 декември включва срещи с ръководството на Канадско-българската бизнес мрежа (CBBN), с генералните консули на държавите-членки на ЕС в Торонто, със заместник-министъра на външните работи на Канада Иън Шугарт и с помощник заместник-министъра за имиграцията, бежанците и гражданството Ричард Уекс. В рамките на посещението си Георг Георгиев ще се срещне и с представители на българската общност в Канада.\r\nПосещението има и символичен характер – провежда се непосредствено след отмяната на визовия режим за българските граждани и демонстрира ясната тенденция за осезаем прогрес в двустранните отношения през последните три години между България и Канада.\r\n„Много е важно българските граждани, които заминават за Канада с цел туризъм или да посетят свои близки, да знаят, че тази отмяна на визовия режим важи само за краткосрочно пребиваване там с максимална възможност за престой до шест месеца. Това е голям дипломатически успех за нас, по който работим изключително активно от 2011 г. насам и очакваме да допринесе значително за задълбочаването на търговско-икономическия обмен. Оттук нататък контактите между двете страни и техните граждани ще станат още по-интензивни”, заяви заместник-министър Георгиев преди заминаване. Той подчерта, че визовият режим за желаещите да работят или учат, остава непроменен.  \r\nПо думите му броят на канадците, които са посетили България миналата година е около 15 000 ,а българите, които са били в Канада, са 6500. Той добави също, че българите, които са в Канада, са около 75-80 000 и това ги прави една от най-големите ни диаспори отвъд океана и либерализацията на визовия режим ще допринесе в голяма степен за това и нашите сънародници да бъдат улеснени при отиването си в Канада.\r\nГеорг Георгиев коментира, че визовата либерализация със САЩ също е на дневен ред. \"При всички наши срещи, които провеждаме с представители на САЩ, това е въпрос, който поставяме, защото смятаме, че държави, които поддържат толкова всеобхватни връзки помежду си и са партньори в рамките на НАТО, е съвсем естествено да се ползват и от облекчен режим на пътуване. Българската страна работи в това направление. Надявам се, че ще реализираме успех и в тази посока\", каза още зам.-министърът на външните работи.", "date": "2017.12.03", "title": "Заместник-министър Георг Георгиев замина на работно посещение в Канада (ОБЗОР)"}
{"url": "http://www.focus-news.net/news/2017/12/03/2463331/evening-standard-donald-tramp-zayavi-che-nyama-kakvo-da-krie-sled-priznanieto-na-maykal-flin.html", "text": "Американският президент Доналд Тръмп прекрати мълчанието си след като неговият бивш съветник по националната сигурност Майкъл Флин призна, че е дал лъжливи показания пред ФБР относно срещата си в руския посланик във Вашингтон. Държавният глава написа в социалната мрежа „Туитър“, че е уволнил пенсионирания военен защото „той е излъгал вицепрезидента и ФБР“. Президентът добави още, че „Флин е признал тези лъжи“. \r\nНеговото съобщение показва, че той е бил наясно с лъжата на бившия си съветник, коментира британският Evening Standard.\r\nСпоред вестника, признанията на Флин ще го превърнат в ключов участник в делото, тъй като той е обещал съдействие на водещия разследването Робърт Мюлер. Агенция „Фокус“ припомня: Според обвинението срещу Флин, пенсонираният генерал е излъгал ФБР, когато е отрекъл информацията, че е казал на руския посланик в САЩ Сергей Кисляк да „се въздържа от ескалиране на ситуацията“, в отговор на санкции, които бившият президент Барак Обама е въвел срещу Руската федерация. Срещата между Флин и Кисляк се е провела през декември, малко преди Тръмп да встъпи официално в длъжност. Генералът е заемал поста на съветник по националната сигурност само три седмици, преди да бъде сменен през февруари тази година.  Цанко Цолов", "date": "2017.12.03", "title": "Evening Standard: Доналд Тръмп заяви, че няма какво да крие след признанието на Майкъл Флин"}
{"url": "http://www.focus-news.net/news/2017/12/03/2463332/hurriyet-turskiyat-vanshen-ministar-shte-prisastva-na-sreshta-na-nato-v-bryuksel.html", "text": "Турският външен министър Мевлют Чавушоглу ще присъства на среща на НАТО, която ще се проведе на пети и шести декември в Брюксел, това съобщава турският вестник Hurriyet. \r\nОт турското външно министерство съобщиха, че  „срещата ще осигури възможност за дискутиране на приноса на Алианса към сигурността и стабилността на евроатлантическия регион, както и възможните отговори срещу заплахите за световната сигурност“.\r\nСред другите точки от дневния ред ще бъде дискусия на политиката за приемане на нови членове в НАТО, ролята на Алианса в борбата срещу тероризма и отношенията на организацията с Русия.  Цанко Цолов", "date": "2017.12.03", "title": "Hurriyet: Турският външен министър ще присъства на среща на НАТО в Брюксел"}
{"url": "http://www.focus-news.net/news/2017/12/03/2463333/izvestiyarusiya-ruskiyat-zamestnik-ministar-na-vanshnite-raboti-e-provel-razgovor-sas-siriyskiya-poslanik-v-moskva.html", "text": "Специалният представител на президента на Руската федерация по въпросите свързани с Близкия изток и Африка и заместник-министър на външните работи Михаил Богданов е провел разговор с посланика на Сирия в Москва Рияд Хадад. Двамата са обсъдили осмия кръг от преговорите за бъдещето на Сирия, провеждани под егидата на ООН в Женева, пише руското издание “Известия“, като се позовава на данни, съобщени от ТАСС. \r\nВ официално съобщение на външното министерство, се казва, че в разговорите двамата са „разменили възгледи относно развитието на ситуацията в Сирия, включително и предварителните резултати от осмия кръг на базираните в Женева преговори“.\r\nПовече информация не е разкрита, но изданието припомня, че срещата в швейцарски град започна на 28 ноември, като в петък преговорите бяха временно преустановени и ще бъдат подновени на пети декември. Правителствената делегация на Дамаск заяви, че ще се прибере в страната си за почивните дни, където смята да реши дали да поднови участието си в разговорите.    Цанко Цолов", "date": "2017.12.03", "title": "„Известия“(Русия): Руският заместник-министър на външните работи е провел разговор със сирийския посланик в Москва"}
{"url": "http://www.focus-news.net/news/2017/12/03/2463334/independent-hora-ot-konservativnata-partiya-na-velikobritaniya-poiskaha-tereza-mey-da-razkrie-sumata-po-smetkata-za-razvoda.html", "text": "Хора от Консервативната партия на Великобритания поискаха от премиера на страната Тереза Мей да разкрие каква ще бъда сумата, която Великобритания ще плати за излизането си от Европейския съюз, позната в британските медии като „сметката за развода“. Призивите идват след като тази седмица се появиха слухове, според които сумата за Брекзит достига до 40 или 50 млрд. паунда, пише британското издание Independent. \r\nТова се случва само ден преди Мей да пристигне в Брюксел за среща с председателя на Европейската комисия Жан-Клод Юнкер, на която двамата трябва да постигнат предварително съгласие по някои от по-важните условия за оттегляне на Лондон от Съюза, сред които са „сметката за развода“, границата на Великобритания с Република Ирландия и правата на европейските граждани на територията на Обединеното кралство. \r\nСред хората, опитващи се да окажат натиск над Тереза Мей е Майкъл Хезелтайн, бивш вицепремиер и бивш лидер на Консервативната партия, някои народните представители и бивши министри. \r\nВестникът припомня, че по-рано Юнкер определи насрочената за четвърти декември среща като нужна за да се разбере дали наистина има напредък по Брекзит. Ако председателят на Европейския съвет прецени след разговорите с Мей, че Великобритания е постигнала прогрес по най-важните въпроси от споразумението, той ще препоръча на съвета бъде поставено началото на преговори относно търговско споразумение с Лондон, нещо, което Великобритания отдавна иска.  Цанко Цолов", "date": "2017.12.03", "title": "Independent: Хора от Консервативната партия на Великобритания поискаха Тереза Мей да разкрие сумата по „сметката за развода“"}
{"url": "http://www.focus-news.net/news/2017/12/03/2463335/kreditniyat-reyting-na-balgariya-e-povishen-obzor.html", "text": "Две международни рейтингови агенции повишиха кредитния рейтинг на България. S&P Global Ratings повиши дългосрочния и краткосрочния кредитен рейтинг на България в чуждестранна и местна валута до 'BBB-/A-3' от 'BB+/B', a друга международна рейтингова агенция – Fitch, също повиши дългосрочния кредитен рейтинг на страната ни в чуждестранна и местна валута на 'BBB' от 'BBB-'. \r\nТова даде основание на премиера Бойко Борисов да отбележи, че повишената оценка на анализаторите отразява засилването на външната позиция на страната, обусловена от продължителната експанзия на износа и нарастването на спестяванията.  Според него Перспективата и на двата показателя е стабилна, а повишеният рейтинг отразява подобрената оценка на България по отношение на външните финанси, като представянето на страната надхвърля средното по стандартите за категорията 'BBB'. \r\nКоментар по темата направи и финансовият министър Владислав Горанов, според когото повишените рейтинги от двете международни агенции са положителна оценка за случващото се в българската икономика и финансова система. По думите му това е и оценка за усилията на правителството, които полага за развитие на икономиката. „Това, за обикновения човек, означава повишено доверие на международните инвеститори в страната“, разясни финансовият министър и подчерта, че с тази рейтинги двете агенции оценяват перспективите пред България като положителни.", "date": "2017.12.03", "title": "Кредитният рейтинг на България е повишен (ОБЗОР)"}
{"url": "http://www.focus-news.net/news/2017/12/03/2463336/interfaks-samolet-na-amerikanskata-armiya-e-izvarshil-razuznavatelna-misiya-kray-krim.html", "text": "Самолет причислен към американския флот е извършил разузнавателна мисия късно в събота край бреговете на Кримския полуостров, съобщава Интерфакс, като се позовава на данни от западни системи за авиационен мониторинг. Машината е излетяла от о. Сицилия и няколко часа е летяла в район, намиращ се на югозапад от град Севастопол. Маршрутът му към Черно море е преминал през въздушните пространства на Италия, Гърция и България. \r\nАгенцията припомня, че по-рано, на 30 ноември, безпилотен летателен апарат, принадлежащ на Военновъздушните сили на САЩ е извършил безпрецедентен 12-часов полет в района около границата между ленинградска и псковска област.   Цанко Цолов", "date": "2017.12.03", "title": "Интерфакс: Самолет на американската армия е извършил разузнавателна мисия край Крим"}
{"url": "http://www.focus-news.net/news/2017/12/03/2463337/harbart-makmastar-savetnik-na-amerikanskiya-prezident-po-vaprosite-za-natsionalna-sigurnost-vazmozhnostta-za-voyna-sas-severna-koreya-se-uvelichava-s-vseki-izminal-den.html", "text": "Хърбърт Макмастър, съветникът по въпросите за националната сигурност на американския президент Доналд Тръмп, заяви в събота, че според него възможността за война между САЩ и Северна Корея се увеличава всеки ден, в който проблема около ядрената програма на Пхенян не е решен. Изявлението е дадено по време на телевизионно предаване, излъчено от американския канал FOX news.\r\n„Смятам, че се увеличава всеки ден“, заяви Макмастър, имайки предвид заплахата за война, като добави, че САЩ се намира в „надпревара за решаването на този проблем“. \r\n„Естествено, че има и невоенни решения на проблема, но ние се намираме в надпревара, защото въоръженият конфликт наближава все повече и повече“, коментира още генералът. \r\nИнтервюто му е взето във връзка с успешния опит на междуконтинентална балистична ракета, извършен от Пхехян в сряда, след който Северна Корея обяви за завършен своя ядрен аресенал.  Цанко Цолов", "date": "2017.12.03", "title": "Хърбърт Макмастър, съветник на американския президент по въпросите за национална сигурност: Възможността за война със Северна Корея се увеличава с всеки изминал ден"}
{"url": "http://www.focus-news.net/news/2017/12/03/2463338/daily-express-svatbata-na-prints-hari-i-megan-markal-shte-donese-na-britanskata-ikonomika-do-500-miliona-paunda-spored-eksperti.html", "text": "Насрочената за месец май 2018 г. сватба между британския принц Хари и годеницата му Мегън Маркъл ще донесе на икономиката на страната доходи до 500 милиона паунда, според мнението на експерти, пише Daily Express. Очаква се тълпа от няколко хиляди души да пристигне в параклиса „Св. Георги“ в Уиндзор, където ще бъде церемонията, като още милиони хора ще следят случващото се по телевизията. \r\nДейвид Хей, ръководител на финансово консултантско бюро, заяви, че „през 2012 г. ние изчислихме приходите от церемониите за 60-годишнината от сватбата между кралица Елизабет втора и принц Филип на 390 млн. паунда, като се очаква за това събитие те да бъдат още повече“. \r\nСпоред Хей след сватбата се очаква ръст на продажбите на британските марки дрехи, които бъдещата херцогиня на Кембридж ще носи. \r\nВестникът припомня, че след венчавката на принц Уилям и Кейтлин Мидълтън през 2011 г., броят на туристите във Великобритания е отчел постоянен ръст, достигнал до увеличение от 800 хил. души през 2017 г.  \r\nПоне 14 световни телевизии ще отразяват на живо събитието, което ще донесе допълнителни приходи за Лондон от около 125 млн. паунда.  Цанко Цолов", "date": "2017.12.03", "title": "Daily Express: Сватбата на принц Хари и Мегън Маркъл ще донесе на британската икономика до 500 милиона паунда, според експерти"}
{"url": "http://www.focus-news.net/news/2017/12/03/2463339/sky-news-nemskata-politsiya-izpolzva-vodno-oradie-sreshtu-protestirashti-pred-tsentralata-na-alternativa-za-germaniya.html", "text": "Немската полиция използва водно оръдие срещу протестиращи пред централата на „Алтернатива за Германия“ в Хановер, където в събота партията провеждаше избори за свое ръководство, съобщава Sky news. \r\nПротестиращите са се опитали да блокират пътя до сградата за членовете на политическата формация, вследствие на което се е стигнало до сблъсъци с полицията. Няколко души от страна на органите на реда са получи наранявания, докато един от демонстрантите, който е използвал вериги за да се върже за импровизираната барикада е настанен в болница със счупен крак. \r\nПо-късно през деня около пет хиляди души организира проимигрантски протест срещу политиките на дясната германска партия, известна с критичното си отношение относно приема на бежанци в Германия. \r\nПо време на конгреса, Алтернатива за Германия преизбра своя досегашен лидер Йорг Мойтен за свой председател. Негов съпредседател е Александер Гауланд.  Цанко Цолов", "date": "2017.12.03", "title": "Sky news: Немската полиция използва водно оръдие срещу протестиращи пред централата на „Алтернатива за Германия“"}
{"url": "http://www.focus-news.net/news/2017/12/03/2463340/razbiha-prestapna-grupa-iznasyala-zhivotospasyavashti-lekarstva-za-milioni-levove-obzor.html", "text": "МВР, ГДБОП и Специализираната прокуратура разбиха престъпна група, изнасяла животоспасяващи лекарства за милиони левове. Това стана ясно на извънреден брифинг в МВР, в който взеха участие министърът на вътрешните работи Валентин Радев, министърът на здравеопазването Кирил Ананиев, директорът на ГДБОП Ивайло Спиридонов, административният ръководител на специализираната прокуратура Иван Гешев и говорителят на главния прокурор – Румяна Арнаудова. Проверени са болнични заведения и аптеки на територията на София, Шумен, Сливница и Пловдив. В ГДБОП са били разпитани 20 души, като за 7 от тях се счита, че са част от организирана престъпна група за паралелен износ на лекарства. Министър Радев уточни, че от около пет месеца Министерство на вътрешните работи заедно с Министерство на здравеопазването, в координация с премиера и под наблюдението на прокуратурата са осъществявали наблюдение над сектора  на здравеопазването с цел превенция и пресичане на недобри практики в някои болнични заведения. По думите му работата на МВР, ДАНС и прокуратурата в тази насока е постоянна и е засилена през мандата на настоящото правителство. В ГДБОП е било създадено специално звено за работа във връзка със специализираните задачи в сферата на здравеопазването, като основен мотив за активността им е фактът, че за сектора продължават да се осигуряват значителни средства без това да води до  съществено подобряване на услугите, както и множеството сигнали за недобри практики в редица болници.Говорителят на главния прокурор Румяна Арнаудова допълни, че Специализираната прокуратура води и наказателно производство срещу тези недобри практики, които водят не само до нарушаване на законния ред, но и създават опасност за хората. По думите й в процеса на разследването е станало ясно, че става въпрос за организирана  престъпна група, занимавала се с икономически престъпления, свързани пряко с паралелен износ на лекарства. Тя уточни, че действията по разследването продължават, за да се преустановят подобни практики с наказателна репресия. Административният ръководител на Специализираната прокуратура Иван Гешев обясни, че производството е образувано през септември тази година, но сигнали за извършени престъпления са получени около половин година по-рано, като през този период съвместно с ГДБОП е започнала работата по случая.  На 1 декември са били претърсени над 60 адреса и проведени десетки разпити на свидетели. Предмет на разследването са били данъчни престъпления с лекарства за онкоболни и деца, както и  пране на пари. В хода на действията по разследването, в петък при претърсване са иззети лекарства от споменатите видове на стойност милиони левове, като точната стойност предстои да бъде уточнена. Стойността на актовете, които ще състави Изпълнителната агенция по лекарствата ще е над 500 000 лв. По думите на Спиридонов част от лекарствата  са живоспасяващи и животоподдържащи за онкоболни, за деца, срещу тежки ревматоидни заболявания. Той подчерта, че като цяло  става въпрос за медикаменти, от които българските граждани имат нужда и в резултат на осъществената престъпна дейност, на българския пазар се усеща недостиг от тях. „Част от лекарствата са били предмет на паралелен износ за  страни от ЕС, а друга част – на нелегален внос и след препакетиране – отново обект на износ за ЕС. Има данни, че медикаментите са били изваждани от определени болници и аптеки и с неистински документи, така че и този механизъм е предмет на разследването. Информацията е за много на брой болнични заведения и аптеки. Предстои в близките дни прокурорите и разследващите да уточнят веригата обвиняеми по досъдебното производство, като целта на съвместния екип е да достигне до оптимален брой участници в престъпната дейност“, коментира Спиридонов.Директорът на ГДБОП главен комисар Ивайло Спиридонов посочи, че при поредната изключително успешна операция  съвместно със Специализираната прокуратура е извършена огромна по обем оперативна работа от служителите на главната дирекция, които работят за противодействие на корупцията, пране на пари  и злоупотреби с ДДС. Според данните към момента организираната престъпна група е от 7 души, като те са задържани за 24 часа. „Изяснена е част от схемата на действието им – посредством определени „изкупвачи“ от болнични заведения и аптеки, „доставките“ от медикаментите са постъпвали в склад на групата за окрупняване. Станаха ясни проблеми както в законодателството, в някои наредби, така по отношение на етичните качества на някои медицински лица, тъй като е ясно, че медикаментите няма как да се появят на „черния пазар“, ако те не са изведени от болнични заведения и аптеки. Ще предприемем действия във връзка с информация и за други схеми за злоупотреби с лекарствени средства и обществото ще научи резултатите през идните месеци“ , обясни Спиридонов. Здравният министър Кирил Ананиев уточни, че в случая става въпрос за източване на бюджета на НЗОК за стотици милиони левове. По думите му това са средства, предназначени за лечението на българските граждани и пациенти, които имат нужда основно от онкологично лечение. Ананиев допълни, че целият обем медикаменти, установени при акцията, е предназначен за страни от Западна Европа, като там са продавани на цени четири пъти над българската стойност. „В системата на здравеопазването предстои реформа, която да предотврати подобни схеми. В сътрудничество с националните служби дейностите за подобряване на услугите в доболничната и извънболничната помощ, както и в областта на медицинските изделия ще продължат“, увери Кирил  Ананиев. \r\nЛюба АЛЕКСИЕВА", "date": "2017.12.03", "title": "Разбиха престъпна група, изнасяла животоспасяващи лекарства за милиони левове (ОБЗОР)"}
{"url": "http://www.focus-news.net/news/2017/12/03/2463341/reuters-armiyata-v-honduras-nalozhi-vecheren-chas-sled-sblasatsi-predizvikani-ot-prezidentski-izbori-v-stranata.html", "text": "Армията на Хондурас наложи в събота вечерен час, след като поне трима души загинаха вследствие на сблъсъци, предизвикани от президентските избори в страната, предава Reuters. \r\nСтотици хора са арестувани от миналата неделя до тази събота, след като президентските избори завършиха без ясен победител. Кандидат-президентът Салвадор Насрала обвини действащия държавен глава Хуан Орландо Ернандес в опит за преврат чрез манипулиране на вота и въвеждане на вечерен час за да не могат хората да протестират. \r\nВ първите часове при преброяването на гласовете Насрала имаше предимство, което впоследствие се обърна в полза на Ернандес, като това накара бившата телевизионна звезда да отправи обвиненията си. Избирателната комисия предложи ново преброяване на шест процента от гласовете, които биха решили изхода от изборите, но партията на Насрала иска преброяване на по-широка част от бюлетините. \r\nАрмията и полицията се намесиха след като протестиращи организираха блокада на много от пътищата и части от столицата.   Цанко Цолов", "date": "2017.12.03", "title": "Reuters: Армията в Хондурас наложи вечерен час след сблъсъци, предизвикани от президентски избори в страната"}
{"url": "http://www.focus-news.net/news/2017/12/03/2463342/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Агент на ФБР, който е пращал СМС съобщения към свой приятел, съдържащи критика към американския президент Доналд Тръмп е бил уволнен от заеманата от него позиция в разследването относно наличието на руска намеса на американските президентски избори през 2016 г. Това пише британското издание Telegraph. \r\nПрез лятото на 2017 г., един от членовете на воденото от Робърт Мюлър разследване е бил уволнен. Според данни, публикувани от американски медии в събота, причината са СМС съобщения, в които уволненият Питър Строк е отправил някакъв вид критика срещу Доналд Тръмп. Точното съдържание на съобщенията обаче не е известно. Според британския всекидневник, решението на специалния прокурор Мюлър е знак, че разследването относно руската намеса не е лов на вещици или политически процес, насочен срещу държавния глава. \r\nСтрок в момента работи към отдела за Човешки ресурси на ФБР, като преди това е участвал в разследванията относно това дали бившият кандидат-президент Хилари Клинтън е разкрила секретна държавна информация чрез свои имейли. Уволненият все още не е направил коментар относно съобщението. \r\n*** Хора от Консервативната партия на Великобритания поискаха от премиера на страната Тереза Мей да разкрие каква ще бъда сумата, която Великобритания ще плати за излизането си от Европейския съюз, позната в британските медии като „сметката за развода“. Призивите идват след като тази седмица се появиха слухове, според които сумата за Брекзит достига до 40 или 50 млрд. паунда, пише британското издание Independent. \r\nТова се случва само ден преди Мей да пристигне в Брюксел за среща с председателя на Европейската комисия Жан-Клод Юнкер, на която двамата трябва да постигнат предварително съгласие по някои от по-важните условия за оттегляне на Лондон от Съюза, сред които са „сметката за развода“, границата на Великобритания с Република Ирландия и правата на европейските граждани на територията на Обединеното кралство. \r\nСред хората, опитващи се да окажат натиск над Тереза Мей е Майкъл Хезелтайн, бивш вицепремиер и бивш лидер на Консервативната партия, някои народните представители и бивши министри. \r\nВестникът припомня, че по-рано Юнкер определи насрочената за четвърти декември среща като нужна за да се разбере дали наистина има напредък по Брекзит. Ако председателят на Европейския съвет прецени след разговорите с Мей, че Великобритания е постигнала прогрес по най-важните въпроси от споразумението, той ще препоръча на съвета бъде поставено началото на преговори относно търговско споразумение с Лондон, нещо, което Великобритания отдавна иска. \r\n*** Американският президент Доналд Тръмп прекрати мълчанието си след като неговият бивш съветник по националната сигурност Майкъл Флин призна, че е дал лъжливи показания пред ФБР относно срещата си в руския посланик във Вашингтон. Държавният глава написа в социалната мрежа „Туитър“, че е уволнил пенсионирания военен защото „той е излъгал вицепрезидента и ФБР“. Президентът добави още, че „Флин е признал тези лъжи“. \r\nНеговото съобщение показва, че той е бил наясно с лъжата на бившия си съветник, коментира британският Evening Standard.\r\nСпоред вестника, признанията на Флин ще го превърнат в ключов участник в делото, тъй като той е обещал съдействие на водещия разследването Робърт Мюлер. Агенция „Фокус“ припомня: Според обвинението срещу Флин, пенсонираният генерал е излъгал ФБР, когато е отрекъл информацията, че е казал на руския посланик в САЩ Сергей Кисляк да „се въздържа от ескалиране на ситуацията“, в отговор на санкции, които бившият президент Барак Обама е въвел срещу Руската федерация. Срещата между Флин и Кисляк се е провела през декември, малко преди Тръмп да встъпи официално в длъжност. Генералът е заемал поста на съветник по националната сигурност само три седмици, преди да бъде сменен през февруари тази година\r\n*** Насрочената за месец май 2018 г. сватба между британския принц Хари и годеницата му Мегън Маркъл ще донесе на икономиката на страната доходи до 500 милиона паунда, според мнението на експерти, пише Daily Express. Очаква се тълпа от няколко хиляди души да пристигне в параклиса „Св. Георги“ в Уиндзор, където ще бъде церемонията, като още милиони хора ще следят случващото се по телевизията. \r\nДейвид Хей, ръководител на финансово консултантско бюро, заяви, че „през 2012 г. ние изчислихме приходите от церемониите за 60-годишнината от сватбата между кралица Елизабет втора и принц Филип на 390 млн. паунда, като се очаква за това събитие те да бъдат още повече“. \r\nСпоред Хей след сватбата се очаква ръст на продажбите на британските марки дрехи, които бъдещата херцогиня на Кембридж ще носи. \r\nВестникът припомня, че след венчавката на принц Уилям и Кейтлин Мидълтън през 2011 г., броят на туристите във Великобритания е отчел постоянен ръст, достигнал до увеличение от 800 хил. души през 2017 г.  \r\nПоне 14 световни телевизии ще отразяват на живо събитието, което ще донесе допълнителни приходи за Лондон от около 125 млн. паунда. \r\n***", "date": "2017.12.03", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/12/03/2463343/afp-reks-tilarsan-se-podgotvya-za-svoyata-vizata-v-evropa.html", "text": "Американският държавен секретар Рекс Тилърсън започна подготовка за своята визита в Европа в началото на седмицата, предава AFP. Тилърсън ще посети Брюксел, Виена и Париж. В белгийската столица държавният секретар ще вземе участие в среща на НАТО а във Виена са насрочени разговори между 57-те члена на Организацията за отбрана и сигурност в Европа. Но като най-интересна се разгледа срещата му с руския външен министър Сергей Лавров, която ще се проведе в кулоарите на виенските разисквания.  \r\nВъв вторник Тилърсън даде обръщение, в което разкри по-важните задачи, които си е поставил за трите срещи. Според него, държавите от НАТО трябва да застанат рамо до рамо за да се противопоставят на „враговете, които застрашават нашата сигурност и се противопоставят на начина ни на живот“. Освен това Тилърсън смята, че Русия трябва да бъде накарана да прекрати интервенцията си в Украйна чрез постоянен натиск и санкции.  Цанко Цолов", "date": "2017.12.03", "title": "AFP: Рекс Тилърсън се подготвя за своята визата в Европа"}
{"url": "http://www.focus-news.net/news/2017/12/03/2463344/afp-sasht-se-ottegliha-ot-svetovnoto-sporazumenie-za-migratsiyata.html", "text": "САЩ се оттеглиха в събота (в неделя българско време) от Споразумението за справяне с мигрантските и бежански ситуации. Това предава AFP, като се позовава на официално съобщение от представителите на САЩ в организацията, направено в събота (местно време).\r\n„Днес американската мисия към Организацията на обединените нации информира генералния секретар, че САЩ прекратяват участието си в Световното споразумение относно миграцията“, заявиха от американска страна. \r\nАгенцията припомня, че през септември 2016 г., всички 193 държави членки на ООН приеха единодушно необвързваща политическа декларация, според която подписалите я страни ще спазват правата на бежанците, ще им помогнат в търсенето на нов дом и подсигурят достъп до образование и работа. \r\n„Споразумението от Ню Йорк относно бежанците съдържа в себе си множество постановления, които влизат в противоречие с американската политика относно бежанците и мигрантите. В резултат от това, президентът Доналд Тръмп реши, че САЩ трябва да се оттеглят от договора“, се казва в изявлението на американската делегация в ООН.   Цанко Цолов", "date": "2017.12.03", "title": "AFP: САЩ се оттеглиха от Световното споразумение за миграцията"}
{"url": "http://www.focus-news.net/news/2017/12/03/2463345/sport-pol-pogba-shte-propusne-macha-mezhdu-manchestar-yunayted-i-manchestar-siti.html", "text": "Футболистът на Манчестър Юнайтед Пол Погба ще пропусне дербито срещу градския съперник Манчестър Сити, след като получи червен картон в срещата с Арсенал. Полузащитникът влезе остро с бутоните срещу играч на домакините, което му донесе директен червен картон. Въпреки че останаха с човек по-малко, Юнайтед все пак успяха да запазят преднината си за крайното 3:1 в тяхна полза.", "date": "2017.12.03", "title": "Спорт: Пол Погба ще пропусне мача между Манчестър Юнайтед и Манчестър Сити"}
{"url": "http://www.focus-news.net/news/2017/12/03/2463346/sport-mikaela-shifrin-specheli-spuskaneto-v-leyk-luis.html", "text": "Микаела Шифрин спечели спускането в Лейк Луис, финиширайки за една минута, 25 секунди и 55 стотни. На втора позиция остана германката Виктория Ребенсбург, а трета позиция зае състезателката от Швейцария Мишел Гизин. Това бе първа победа  в кариерата на американката от спускане за Световната титла, която дойде само ден след като Шифрин постигна първи подиум от тази дисциплина.", "date": "2017.12.03", "title": "Спорт: Микаела Шифрин спечели спускането в Лейк Луис"}
{"url": "http://www.focus-news.net/news/2017/12/03/2463347/pregled-na-mezhdunarodnite-novini-do-6-chasa-agentsiya-fokus.html", "text": "САЩ се оттеглиха в събота (в неделя българско време) от Споразумението за справяне с мигрантските и бежански ситуации, според официално съобщение от представителите на САЩ в организацията, направено в събота (местно време).\r\n„Днес американската мисия към Организацията на обединените нации информира генералния секретар, че САЩ прекратяват участието си в Световното споразумение относно миграцията“, заявиха от американска страна. \r\nПрез септември 2016 г., всички 193 държави членки на ООН приеха единодушно необвързваща политическа декларация, според която подписалите я страни ще спазват правата на бежанците, ще им помогнат в търсенето на нов дом и подсигурят достъп до образование и работа. \r\n„Споразумението от Ню Йорк относно бежанците съдържа в себе си множество постановления, които влизат в противоречие с американската политика относно бежанците и мигрантите. В резултат от това, президентът Доналд Тръмп реши, че САЩ трябва да се оттеглят от договора“, се казва в изявлението на американската делегация в ООН.  \r\n*** Хърбърт Макмастър, съветникът по въпросите за националната сигурност на американския президент Доналд Тръмп, заяви в събота, че според него възможността за война между САЩ и Северна Корея се увеличава всеки ден, в който проблема около ядрената програма на Пхенян не е решен. Изявлението е дадено по време на телевизионно предаване.\r\n„Смятам, че се увеличава всеки ден“, заяви Макмастър, имайки предвид заплахата за война, като добави, че САЩ се намира в „надпревара за решаването на този проблем“. \r\n„Естествено, че има и невоенни решения на проблема, но ние се намираме в надпревара, защото въоръженият конфликт наближава все повече и повече“, коментира още генералът. \r\nИнтервюто му е взето във връзка с успешния опит на междуконтинентална балистична ракета, извършен от Пхехян в сряда, след който Северна Корея обяви за завършен своя ядрен аресенал. \r\n*** Хора от Консервативната партия на Великобритания поискаха от премиера на страната Тереза Мей да разкрие каква ще бъда сумата, която Великобритания ще плати за излизането си от Европейския съюз, позната в британските медии като „сметката за развода“. Призивите идват след като тази седмица се появиха слухове, според които сумата за Брекзит достига до 40 или 50 млрд. паунда.\r\nТова се случва само ден преди Мей да пристигне в Брюксел за среща с председателя на Европейската комисия Жан-Клод Юнкер, на която двамата трябва да постигнат предварително съгласие по някои от по-важните условия за оттегляне на Лондон от Съюза, сред които са „сметката за развода“, границата на Великобритания с Република Ирландия и правата на европейските граждани на територията на Обединеното кралство. \r\nСред хората, опитващи се да окажат натиск над Тереза Мей е Майкъл Хезелтайн, бивш вицепремиер и бивш лидер на Консервативната партия, някои народните представители и бивши министри. \r\nВестникът припомня, че по-рано Юнкер определи насрочената за четвърти декември среща като нужна за да се разбере дали наистина има напредък по Брекзит. Ако председателят на Европейския съвет прецени след разговорите с Мей, че Великобритания е постигнала прогрес по най-важните въпроси от споразумението, той ще препоръча на съвета бъде поставено началото на преговори относно търговско споразумение с Лондон, нещо, което Великобритания отдавна иска. \r\n*** Специалният представител на президента на Руската федерация по въпросите свързани с Близкия изток и Африка и заместник-министър на външните работи Михаил Богданов е провел разговор с посланика на Сирия в Москва Рияд Хадад. Двамата са обсъдили осмия кръг от преговорите за бъдещето на Сирия, провеждани под егидата на ООН в Женева.\r\nВ официално съобщение на външното министерство, се казва, че в разговорите двамата са „разменили възгледи относно развитието на ситуацията в Сирия, включително и предварителните резултати от осмия кръг на базираните в Женева преговори“.\r\nПовече информация не е разкрита, но срещата в швейцарски град започна на 28 ноември, като в петък преговорите бяха временно преустановени и ще бъдат подновени на пети декември. Правителствената делегация на Дамаск заяви, че ще се прибере в страната си за почивните дни, където смята да реши дали да поднови участието си в разговорите.   \r\n*** Агент на ФБР, който е пращал СМС съобщения към свой приятел, съдържащи критика към американския президент Доналд Тръмп е бил уволнен от заеманата от него позиция в разследването относно наличието на руска намеса на американските президентски избори през 2016 г. \r\nПрез лятото на 2017 г., един от членовете на воденото от Робърт Мюлър разследване е бил уволнен. Според данни, публикувани от американски медии в събота, причината са СМС съобщения, в които уволненият Питър Строк е отправил някакъв вид критика срещу Доналд Тръмп. Точното съдържание на съобщенията обаче не е известно. Според британския всекидневник, решението на специалния прокурор Мюлър е знак, че разследването относно руската намеса не е лов на вещици или политически процес, насочен срещу държавния глава. \r\nСтрок в момента работи към отдела за Човешки ресурси на ФБР, като преди това е участвал в разследванията относно това дали бившият кандидат-президент Хилари Клинтън е разкрила секретна държавна информация чрез свои имейли. Уволненият все още не е направил коментар относно съобщението.  \r\n*** Бившият каталунски лидер Карлес Пучдемон ще остане в Белгия до провеждането на предсрочните парламентарни избори в Каталуния, това е заявил в събота неговият адвокат. \r\n„Независимо от всичко, те ще бъдат в Брюксел поне до 21 декември и според моите изчисления, може би и до средата на януари“, е казал адвокатът на Пучдемон пред каталунска медия, визирайки бившия председател на Женералитета и четирима министри от сваленото регионално правителство. \r\nПучдемон бе уволнен от поста си, а членовете на неговото правителство арестувани, след като проведоха незаконен референдум за независимост на първи октомври и се опитаха да провъзгласят Каталунска република в края на същия месец. В отговор от Мадрид задействаха член 155 от Конституцията на страната и наложиха директно управление, свиквайки предсрочни избори на 21 декември. Малко преди Испания да разпусне правителството, Пучдемон и четирима негови министри избягаха в Белгия, заявявайки че в Испания няма да получат честен съдебен процес. \r\n*** Около 20 000 души протестираха в Тел Авив срещу корупцията в Израел и премира Бенямин Нетаняху, срещу когото се води разследване относно злоупотреба с власт. \r\nМинистър-председателят бива проверяван по два случая. В първия става въпрос за прекалено скъп подарък, който премиерът е получил от богат бизнесмен, докато по второто обвинението Нетаняху се е опитвал да договори по-добро представяне за себе си от местен вестник, срещу което би създал пречки за друго, конкурентно издание. Протестите в събота са предизвикани от проектозакон, според който полицията няма да има право да публикува разкритията си относно двата случая. \r\nПолицията не е потвърдила броя на присъстващите. \r\n*** Американският президент Доналд Тръмп и неговата администрация си просят ядрена война, това са заявили от външното министерство на Северна Корея в събота. \r\nСъобщението е направено след петдневни военни учения, проведени съвместно между САЩ и Южна Корея, в които са взели участие около 12 хил. американски войници и неизвестен брой военни от армията на Сеул.  \r\nИзданието припомня, че в сряда севернокорейският режим направи успешен опит на междуконтинентална балистична ракета, което бе последвано от мащабни празненства в страната. Малко след успешния тест, лидерът на Пхенян Ким Чен-ун обяви, че водената от него държава вече е ядрена страна. Очаква се напрежението да се засили, тъй като Вашингтон ще проведе още едно учение, в което ще вземат участие общо около 230 самолета, след които и шест разполагащи със стелт технология изтребителя F-22 \"Раптър\". \r\n*** Албанският премиер Еди Рама поиска изчисляване на щетите от наводненията, въпреки че извънредното положение все още не е отменено и опасността остава. \r\nСпоред министър-председателя, първо трябва да бъдат проверени нанесените щети върху фамилните домове, след което да се обърне внимание на обществените сгради, училищата и мостовете. \r\n„Всички повреди, които наводненията са нанесли… трябва да бъдат изчислени“. Премиерът също така поиска това да бъде изпълнено „в условията на пълна прозрачност и сериозност, така че никой от засегнатите хора или семейства да не остане извън списъка“. Рама подчерта, че е нужно в най-кратки срокове да се изготви план за възстановяване на инфраструктурата на страната. \r\n*** Гърция е постигнала предварителна договорка с международните си кредитори относно третия спасителен план за страната. \r\n“Постигнахме споразумение на ниво служители по всички въпроси“, разкри в събота пред журналисти гръцкият финансов министър Евклид Цакалотос, като добави че е доволен от направените договорки. \r\nКлючов елемент от преговорите бе отварянето на гръцкия пазар за газ и електричество, който до сега бе доминиран от държавата. \r\nВ отделно становище, екипът от преговарящи от страна на международните кредитори също потвърди тази информация. Финалният вариант на споразумението се очаква да бъде изготвен и ратифициран на 22 януари. \r\nЗаемът трябва да бъде изплащан до август 2018 г., когато Атина се надява да успее да стабилизира икономиката си. \r\n***Приетият в американския Сенат закон за закона за данъчната реформа, която ще облагодетелства корпорациите и богатите американци, бележи ключова победа за републиканците.\r\nСлед тежки преговори републиканците успяха да се обединят и подкрепиха реформите почти единодушно. Законът бе приет с 51 гласа за срещу 49 гласа против. успяха да се обединят и да заличат различията си относно \r\nСенаторът Боб Коркър бе единственият републиканец, който заедно с демократите гласува против текста. Мерките все пак ще трябва да бъдат съгласувани с приетата по-рано версия в Камарата на представителите. \r\nМерките предвиждат понижаване на корпоративния данък от 35% на 20% и временно намаляване на данъците за гражданите до 2025 г. Законът обаче ще премахне някои данъчни облаги, пише изданието. \r\n***", "date": "2017.12.03", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/12/03/2463348/reuters-osem-zaginali-sled-kato-yuzhnokoreyska-ribarska-lodka-se-sblaska-s-korab.html", "text": "Осем души са загинали, след като южнокорейска рибарска лодка се преобърна вследствие на сблъсък с кораб във водите близо до град Инчон, предава агенция Reuters. На рибарския съд са се намирали двама моряци и 20 пътници, разкриха от бреговата охрана на страната. Освен загиналите още двама души са в неизвестност, като в спасителната операция участват пет хеликоптера и 19 кораба. \r\nПричината за сблъсъка все още не е установена.  Цанко Цолов", "date": "2017.12.03", "title": "Reuters: Осем загинали след като южнокорейска рибарска лодка се сблъска с кораб"}
{"url": "http://www.focus-news.net/news/2017/12/03/2463349/ria-novosti-v-kitay-be-otkrita-svetovna-konferentsiya-posvetena-na-internet.html", "text": "Четвъртата световна конференция посветена на интернет бе открита в неделя в Китай, съобщава РИА Новости. Президентът на страната Си Дзинпин приветства участниците и пожела успешен завършек на срещата. \r\n„Позволете ми да ви поздравя от името на Китайското правителство и народ, както и от свое име, във връзка с откриването на четвъртата световна конференция посветена на интернет. Нека кажа добре дошли на всички участници, лидери на международни организации и експерти“, се казва в изявлението на китайския държавен глава, прочетено от лидера на министерството на пропагандата на Китай. \r\nКонференцията се провежда от трети до пети декември, като основните теми ще бъдат свързани с въпросите за изкуствения интелект, интернет комуникациите в условията на новите предизвикателства, международното сътрудничество за предотвратяване на използването киберпространството като инструмент за извършване на престъпления и други.   Цанко Цолов", "date": "2017.12.03", "title": "РИА Новости: В Китай бе открита световна конференция посветена на интернет"}
{"url": "http://www.focus-news.net/news/2017/12/03/2463350/interfaks-voennomorskite-sili-na-ukrayna-provedoha-savmestno-uchenie-s-amerikanski-korab.html", "text": "Военноморските сили на Украйна проведоха съвместно учение с американски кораб тип „Разрушител“. Това са съобщили от пресцентъра на украинската армия, предава Интерфакс. \r\n„На втори декември в Черно море, украинските военноморски сили проведоха заедно с американския унищожител „Джеймс Уилямс“ учение“, което е по стандартите на НАТО. От украинска страна са участвали два зачислени към флота хеликоптера, се казва още в официалното съобщение, публикувано на страницата на ведомството в една от социалните мрежи. \r\nЦелта на учението е развиването на по-дълбоко сътрудничество с партньорските страни по военните стандарти на НАТО.  Цанко Цолов", "date": "2017.12.03", "title": "Интерфакс: Военноморските сили на Украйна проведоха съвместно учение с американски кораб"}
{"url": "http://www.focus-news.net/news/2017/12/03/2463351/aktualna-patna-obstanovka.html", "text": "Дъжд вали в областите Кърджали, Търговище, Сливен, Силистра, Ст.Загора, Благоевград, Кюстендил, Велико Търново, Перник, Смолян, София  и в районите на Микре, Бели Извор и Ловеч (обл.Ловеч), Първомай Асеновград, Паничково и Лъки (обл.Пловдив), Криводол (обл.Враца), Писанец (обл.Русе), Прилеп (обл.Бургас). Това съобщиха от пресцентъра на Агенция „Пътна инфраструктура”. Пътните настилки в страната са мокри.\r\nОграничена видимост поради мъгла: \r\n- до 50 м в районите на Боаза и Антоново (обл.Търговище), пр. „Шипка“, АМ „Хемус“ и АМ „Тракия“ (обл.София), пр.“Дюлински“;\r\n- до 100 м в областите Добрич, Враца, Разград и в районите на Микре (обл.Ловеч), Котел (обл.Сливен), Елешница, Витиня, Топли дол, Ботевград и Скравена (обл.София), Телиш, Гривица и Плевен (обл.Плевен). :\r\nЦелогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Троянски” - отворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.  /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът ІІІ-514: Движението по път ІІІ-514 Г. Оряховица – Арбанаси – В. Търново в участъка от км 46+485 до км 48+830 е ограничено, поради ремонтни дейности . \r\nОбходен маршрут: път VTR 1014 Арбанаси – Шереметя, път І-4 Шереметя – В. Търново и обратно. Срок до 20.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.\r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 04.12.2017 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.03", "title": "Актуална пътна обстановка"}
{"url": "http://www.focus-news.net/news/2017/12/03/2463352/predstoyashti-mezhdunarodni-sabitiya-za-3-dekemvri-agentsiya-fokus.html", "text": "Втори и последен ден на партийния конгрес на крайнодясната „Алтернатива за Германия“, която влезе в парламента, като спечели почти 13% от гласовете на парламентарните избори в Германия през септември  В Корсика ще се проведе първият тур на регионалните избори.  Синоптици прогнозират валежите, които предизвикаха наводнения в южните части на Албания и Западна Гърция, да продължат. Представителите на сирийските управляващи все още не са обявили, дали смятат да подновят участието си в осмия кръг от преговорите за бъдещето на страната, провеждани под егидата на ООН в Женева.", "date": "2017.12.03", "title": "Предстоящи международни събития за 3 декември ( Агенция „Фокус“ )"}
{"url": "http://www.focus-news.net/news/2017/12/03/2463353/predstoyashti-sabitiya-v-stranata-za-3-dekemvri-agentsiya-fokus.html", "text": "***\r\nОт 10.00 до 20.00 часа в Sofia Ring Mall Експерти на Овергаз ще проведат индивидуални консултации за газификация на дома. \r\n***\r\nОт 10.00 до 19.00 часа в Интер Експо Център ще се проведе 23-тия Благотворителен базар на Международен женски клуб – София. \r\n***\r\nОт 11:00 часа, в Националния пресклуб на БТА, Комисията за защита от дискриминация (КЗД) организира пресконференция, на която ще бъде обявено началото на кампанията „Достъпна България” на КЗД, чиято цел е осигуряване на достъпна архитектурна среда за хората с увреждания в страната, за да живеят пълноценно и достойно. \r\n***\r\nОт 12.30 до 16.30 в ателие „Хранилка за птици“ в Bulgaria Mall ще бъде представена кампанията „Зрънце любов“ на Българското дружество за защита на птиците (БДЗП), организирана за девета година.\r\n***\r\nОт 15.00 часа пред парк „Възраждане“ Български вегански съюз организира протест срещу употребата на животни в цирка.\r\n***\r\nОт 11.00 часа, в зала Младост Б на Двореца на културата и спорта, Регионален исторически музей – Варна, представен от отдел „Най-нова история“, ще вземе участие в Кулинарен фестивал „Да споделим Никулден“. \r\n***\r\nОт 14.15 часа във Фоайето на Фестивален и конгресен център ще се проведе пресконференция по повод откриването на третия арт фестивал „Сръчко“. \r\n*** \r\nОт 10.00 и от  11.30 часа на Стадион „Захарни заводи“ ще се проведат срещи за  „Футбол 7” и „Футбол 9”\tмежду ОФК „Локомотив” - град Горна Оряховица – ФК „Янтра 2013” - град Габрово.\r\n*** \r\nОт 14.00 часа в Спортна зала  „Никола Петров” ще се играе среща от „А” ХГ – мъже, между ХК „Локомотив” - град Горна Оряховица – ХК „Осъм” - град Ловеч, , под домакинството на ХК „Локомотив“ – град Горна Оряховица. \r\n***\r\nОт 11.00 часа в Държавен куклен театър „Дора Габе“ ще бъде представен кукления спектакъл  „Забързана приказка“. \r\n***\r\nОт 10.00 часа Дом за възрастни хора с увреждания ще бъде отбелязан Международния ден на хората с увреждания. \r\n***\r\nОт 06.00 часа започва църковният ритуал за освещаването на новия храм на село Първомай „Свети Йоан Кръстител” и отслужването на Света литургия. \r\n***\r\nВ 11.00 часа на пл. „Централен“ ще се проведе надбягване с ученически раници за възрастни. Събитието ще акцентира върху проблема с тежестта на ученическите раници.\r\n***\r\nОт 18.00 часа в ресторант „Groove Music&Art“  ще се състои откриването на коледна експозиция на картички, рисувани с една от най-древните и интересни техники в живописта – енкаустика (рисуване с восък).", "date": "2017.12.03", "title": "Предстоящи събития в страната за 3 декември (Агенция „Фокус“)"}
{"url": "http://www.focus-news.net/news/2017/12/03/2463354/nimh-vremeto-shte-bade-oblachno-a-valezhite-shte-prodalzhat-no-shte-otslabvat.html", "text": "Днес времето ще се задържи облачно, валежите ще продължат, но ще отслабват. Значителни по количество ще са на отделни места в Родопите. Там са възможни и гръмотевици. Максималните температури ще са в широки граници:  от 6°-8° в Северозападна до 14°-17° в Югоизточна България и крайните югозападни райони. Това съобщи за Агенция \"Фокус\" дежурният синоптик Мартин Славчев от Националния институт по метеорология и хидрология (НИМХ) към Българската академия на науките (БАН). Атмосферното налягане ще е по-ниско от средното за декември. След обяд ще се повишава. В югоизточните райони ще продължи да духа умерен южен вятър. В  Дунавската равнина вятърът временно ще се ориентира от североизток, а след обяд от север-северозапад. Привечер с него ще започне да нахлува студен въздух и през нощта срещу понеделник дъждът в северозападните планински райони ще премине в сняг.\r\nПо Черноморието ще е предимно облачно с превалявания от дъжд над северната част. Ще духа умерен, временно и силен южен вятър. Максималните температури ще са 14° - 19°. Температурата на морската вода е 12°-13°. Вълнението на морето ще бъде е 2-3 бала.\r\nВ планините няма да е подходящо за туризъм. Ще бъде облачно, с валежи от дъжд, над 1800 метра - от сняг. На места в Родопите валежите ще са значителни, възможни са гръмотевици. Ще духа силен и бурен юг-югозападен вятър. Максималната температура на 1200 метра ще е около 8°, на 2000 метра - около 0°.", "date": "2017.12.03", "title": "НИМХ: Времето ще бъде облачно, а валежите ще продължат, но ще отслабват"}
{"url": "http://www.focus-news.net/news/2017/12/03/2463355/sofiya-avariyni-ekipi-sa-reagirali-na-6-signala-za-zaviryavane-v-rayon-vitosha-tazi-nosht.html", "text": "Екипи на дирекция „Аварийна помощ и превенция” са реагирали на 6 сигнала за завиряване в район „Витоша” тази нощ. Това съобщиха за Агенция „Фокус” от пресцентъра на Столична община във връзка продължилите валежи от дъжд през последните дни. Нивото на всички реки, преминаващи през територията на София, е покачено. По нареждане на кмета Йорданка Фандъкова се осъществяване непрекъснато наблюдение на нивото на язовирите и реките, както и на критичните участъци в столицата.", "date": "2017.12.03", "title": "София: Аварийни екипи са реагирали на 6 сигнала за завиряване в район „Витоша” тази нощ"}
{"url": "http://www.focus-news.net/news/2017/12/03/2463356/plovdiv-nadbyagvane-s-uchenicheski-ranitsi-za-vazrastni-shte-se-provede-na-pl-tsentralen.html", "text": "Надбягване с ученически раници за възрастни ще се проведе на пл. „Централен“ в Пловдив. Това съобщиха за Радио „Фокус“ – Пловдив организаторите на инициативата. Надбягването ще започне в 11.00 часа и ще бъде под наслов „На чужд гръб и 10 ученически раници са малко“. Основната цел на събитието е да акцентира върху проблема с тежестта на ученическите раници, който се поставя в началото на всяка учебна година и все още търси своето решение. Организаторите канят представителите на компетентните институции да се поставят на мястото на децата и да сложат техните раници с тегло 7 - 8 килограма, за да погледнат на проблема от друг ъгъл. В инициативата ще се включат още градовете София, Варна и Бургас.\r\nТони МИХАЙЛОВ", "date": "2017.12.03", "title": "Пловдив: Надбягване с ученически раници за възрастни ще се проведе на пл. „Централен“"}
{"url": "http://www.focus-news.net/news/2017/12/03/2463357/reuters-sasht-shte-razpolozhat-novi-sistemi-za-protivoraketna-otbrana-po-zapadnoto-si-kraybrezhie.html", "text": "Агенцията по противоракетна отбрана на САЩ (MDA) ще разположи нови системи за противоракетна отбрана по американското западно крайбрежие, предаде Reuters, като се позова на представители на Конгреса. Решението е свързано с опасенията за потенциална атака от Северна Корея. Очаква се да бъдат разположени системи за противоракетна отбрана THAAD, подобни на вече приведените в действие в Южна Корея, защитаващи я от потенциална атака от северната й съседка. \r\nЗачестилите ракетни изпитания на Пхенян и способността на севернокорейските ракети да достигнат континенталната част на САЩ повишиха натиска над американското правителство да засили противоракетната си защита. \r\nВ сряда Северна Корея тества нов вид междуконтинентална балистична ракета, която може да прелети над 13 000 км. Това поставя Вашингтон в обхвата й, посочва Reuters.  Калина Жекова", "date": "2017.12.03", "title": "Reuters: САЩ ще разположат нови системи за противоракетна отбрана по западното си крайбрежие"}
{"url": "http://www.focus-news.net/news/2017/12/03/2463358/mezhdunaroden-zhenski-klub-sofiya-shte-organizira-blagotvoritelen-bazar.html", "text": "Международен женски клуб – София ще организира Благотворителен базар. Това съобщиха от пресцентъра на Посолството на Република Азербайджан. На провеждащия се всяка година базар страните показват ръчни изработки, музика, сувенири, фолклор, кухня, образци облекла, литература, култура и традиции. Събраните средства отиват като помощ на благотворителните организации в България. Събитието ще се проведе в Интер Експо Център на бул. „Цариградско шосе” №147 от 10.00 до 19.00 часа. Цената на билета 4 лева.", "date": "2017.12.03", "title": "Международен женски клуб – София ще организира Благотворителен базар"}
{"url": "http://www.focus-news.net/news/2017/12/03/2463359/nedyalko-slavov-oblasten-upravitel-na-smolyanostava-v-sila-bedstvenoto-polozhenie-v-smolyan-dve-kashti-sa-evakuirani-ne-se-nalaga-evakuatsiya-na-drugi-hora.html", "text": "Остава в сила бедственото положение в Смолян – две къщи са евакуирани, не се налага евакуация на други хора. Това каза за Агенция „Фокус“ областният управител на Смолян Недялко Славов във връзка с бедственото положение в община Смолян заради проливните дъждове. Областният управител обясни, че евакуираните две къщи в селата Арда и Смилян се намират близо до реката и всеки път при обилни валежи там се създава ситуация. „Това често се случва, не е нещо извънредно. Техният имот е в непосредствена близост до речното корито, а то е много плитко в този участък“, допълни Славов. „През нощта няма възникнали нови инциденти. На места валежите продължават да се интензивни“, каза той и обясни, че това позволява речните нива да се задържат или леко да спадат на места. Славов допълни, че няма по-сериозни проблеми, свързани с липса на електрозахранване или с прекъсване на пътни участъци. \r\nДеница КИТАНОВА", "date": "2017.12.03", "title": "Недялко Славов, областен управител на Смолян:Остава в сила бедственото положение в Смолян – две къщи са евакуирани, не се налага евакуация на други хора"}
{"url": "http://www.focus-news.net/news/2017/12/03/2463360/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-troitsa-v-grad-belovo.html", "text": "В празничния за християните неделен  ден, в храм „Св. Троица” в град Белово с благословението на Негово високопреосвещенство Пловдивския митрополит Николай Негово преосвещенство Константийският епископ Яков ще оглави архиерейска света Литургия, предаде репортер на Агенция „Фокус”. Началото е от 9.00 часа. \r\nНикола ПЕТКОВ", "date": "2017.12.03", "title": "Пазарджик: Константийският епископ Яков ще оглави архиерейска света Литургия в  храм „Св. Троица” в град Белово"}
{"url": "http://www.focus-news.net/news/2017/12/03/2463361/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се организация на движението за провеждане на футболна среща от първенството на първа професионална лига на Национален стадион „Васил Левски” в София. Това съобщиха от пресцентъра на Столична община. \r\nЗабранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- от 00.00 часа до приключване на футболната среща при сектор „Г” на Националния стадион „Васил Левски”; \r\n- от 15.00 до 19.00 часа на моста пред Национален стадион „Васил Левски”. \r\nОт 13.00 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2017.12.03", "title": "София: Въвежда се организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2017/12/03/2463362/kmetat-na-smolyan-nikolay-melemov-prez-noshtta-nyama-novi-signali-zaradi-obilnite-dazhdove.html", "text": "През нощта няма нови сигнали заради обилните дъждове. Това каза за Агенция „Фокус“ кметът на Община Смолян Николай Мелемов във връзка с бедственото положение в общината. Той обясни в 8.30 ч. на съвместно съвещание с МВР ще се обсъди дали бедственото положение да бъде в сила и днес. По думите му там ще бъде разгледана цялата информация от бедствието.  \r\nДеница КИТАНОВА", "date": "2017.12.03", "title": "Кметът на Смолян Николай Мелемов: През нощта няма нови сигнали заради обилните дъждове"}
{"url": "http://www.focus-news.net/news/2017/12/03/2463363/times-of-israel-desetki-hilyadi-izraeltsi-protestiraha-sreshtu-koruptsiyata-v-pravitelstvoto.html", "text": "Около 20 000 израелци протестираха срещу корупцията в правителството и премиера Бенямин Нетаняху, който е обект на разследване по подозрение в злоупотреби, пише Times of Israel. \r\nДемонстрацията стана най-масовата от ежеседмичните антикорупционни протести, предизвикани от обвиненията срещу премиера, който отрича да е извършвал противозаконни действия. \r\nИзраелският лидер е уличен в получаването на подаръци от богати бизнесмени и в договорка със собственик на местен вестник за по-благоприятно отразяване в замяна на натиск над конкурентно издание. \r\nПовод за съботните протести стана проектозакон, който се очаква да бъде ратифициран  парламента следващата седмица и който ще забрани на полицията да публикува изводите си по разследването срещу Нетаняху.  Калина Жекова", "date": "2017.12.03", "title": "Times of Israel: Десетки хиляди израелци протестираха срещу корупцията в правителството"}
{"url": "http://www.focus-news.net/news/2017/12/03/2463364/pazardzhik-konstantiyskiyat-episkop-yakov-shte-oglavi-v-ponedelnik-arhiereyska-sveta-liturgiya-v-hram-sv-vmtsa-varvara-v-selo-varvara.html", "text": "На 4 декември всяка година Православната църква прославя св. вмца Варвара. По този повод в посветения на нея храм в едноименото село Варвара на Пловдивска епархия с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия, предаде репортер на Агенция „Фокус“. Началото е от 09.00 часа.\r\nНикола ПЕТКОВ", "date": "2017.12.03", "title": "Пазарджик: Константийският епископ Яков ще оглави в понеделник архиерейска света Литургия в храм „Св. вмца Варвара“ в село Варвара"}
{"url": "http://www.focus-news.net/news/2017/12/03/2463365/denyat-3-dekemvri-v-balgarskata-istoriya.html", "text": "2013 г.\r\nПрезидентът присъжда Орден „Св. св. Кирил и Методий” на:\r\n- Асен Шопов - първа степен „за големите му заслуги в областта на културата и изкуството“\r\n- Франсис Джеймс Томсън -  първа степен „за неговия значим принос в проучването на старата българска писменост и за популяризирането на българската култура и наука“.\r\n2006 г.\r\nОснована е ПП ГЕРБ по инициатива на тогавашния кмет на София Бойко Борисов на основата на създаденото по-рано през същата година гражданско сдружение с име „Граждани за европейско развитие на България“ и абревиатура „ГЕРБ“.\r\nПП ГЕРБ е дясноцентристка консервативна политическа партия в България, самоопределяща се като дясноцентристка.\r\n2003 г.\r\nПрезидентът присъжда Орден „Стара планина” на Ян Ковач, извънреден и пълномощен посланик на Словашката република в Република България първа степен.\r\n2002 г.\r\nПрезидентът присъжда Орден „Стара планина” на Тошо Тошев - първа степен.\r\n1960 г.\r\nПо инициатива на Георги Найденов, работещ в Министерството на външната търговия по вноса и износа на специална продукция, Министерският съвет създава външнотърговското предприятие \"Тексим\" за доставки на специални производства, в т. ч. и оръжия. За няколко години то постига отлични резултати и се ползва с подкрепата на Тодор Живков. През април 1962 г. се обособява като самостоятелно предприятие на стопанска сметка и като отделна юридическа личност. В края на 1964 г. \"Тексим\" вече е собственик на кораби с общ тонаж 223 000 т., 6 самолета за презокеански полети, 80 самолета за селскостопанската си авиация, 4 000 дка оранжерии, застрахователни дружества и Морска търговска банка.\r\n1955 г.\r\nБившите членове на Демократическата партия - Стойчо Мошанов и Методи Янчулев са осъдени съответно на 12 г. и на 15 г. затвор, тъй като \"дейността и на двамата е умишлена..., типично помагаческа, а не подбудителска\". В периода 26 – 27 април 1954 г. се провежда съдебен процес срещу бившите членове на Демократическата партия Стойчо Мошанов (бивш председател на Народното събрание) и Методи Янчулев. Те са осъдени първоначално на 3 години и 4 месеца затвор и конфискация на една трета от имуществото им, защото са подпомагали внедрения в Работническата партия полицейски агент Никола Милев (с полицейски псевдоним \"д-р Парвус\"). ЦК на БКП обаче остава недоволен и предизвиква преразглеждане на делото.\r\n1950 г.\r\nДирекцията на изповеданията е отделена от Министерството на външните работи и е обособена в Дирекция на изповеданията при Министерския съвет.\r\n1928 г.\r\nОбнародван е Закон за стабилизиране на лева и за монетната циркулация в Царство България.\r\n1895 г.\r\nВ периода 3-16 декември (15-28 декември 1895 г. по нов стил) се провежда Втори конгрес на Легалната македонска организация - участват 32 дружества в емиграция. За председател на Върховния македонски комитет е избран ген. Данаил Николаев, а за подпредседател - Йосиф Ковачев. На 13 декември офицерите от Мелнишкото въстание се отцепват и избират Македонски комитет с ръководители Антон Бозуков, Наум Тюфекчиев и Йордан Венедиков.\r\n1891 г.\r\nНародното събрание приема Закон за устройство на въоръжените сили на Българското Княжество.\r\nЗаконът е един от най-значимите документи в историята на българската армия. Прилагането му изиграва забележителна роля, за да се превърне тя в модерна, отговаряща на изискванията на времето въоръжена сила. Въоръжените сили се делят на действаща армия, резервна армия и народно опълчение. Съществен елемент в структурата на въоръжените сили е въвеждането на дивизионната организация. Създават се войскови единици, които още в мирно време включват в състава си освен пехотни части и части от родовете войски. Дивизията става не само организационна, но и бойна единица. Броят на пехотните полкове в мирно време е определен на 24, съсредоточени в 6 пехотни дивизии, кавалерията - в 4 конни полка, артилерията в 6 артилерийски полка.\r\n1877 г.\r\nКомандваните от Мехмед Али паша турски части предприемат три неуспешни атаки срещу руските позиции при Арабаконак.\r\n1866 г.\r\nПетко Рачов Славейков започва да издава в Цариград в. \"Македония\".\r\nВ. \"Македония\" е спиран 5 пъти от турската цензура, а след 25 юли 1872 г. заради статията на Петко Рачов Славейков \"Двете власти и касти\" издаването му е прекратено окончателно.На тази дата са родени: \r\n1945 г.\r\nРоден е Божидар Димитров – български историк и археолог, публицист, общественик. Завършва специалност \"История\" в Софийски университет “Св. Климент Охридски” (1974 г.); доктор е по история (1986 г.) и старши научен сътрудник. Специализира в Париж (1975 г.), а през 80-те години на ХХ в. – във Ватикана (Секретен архив). Божидар Димитров е специалист по Българско средновековие, но има широки научноизследователски интереси в почти всички основни периоди на българското минало (античност и тракология, история на българските земи през ХV-ХVIII в., нова история, история и съвременно развитие на Македония). Дълги години ръководи археологически разкопки в Созопол и на други места, занимава се и с подводна археология. Активен популяризатор е на българската история в медиите (в-к \"Труд\", \"24 часа\", \"Дума\" и др.; авторски ТВ предавания в \"7 дни\", \"Скат\" и \"Ден\"). Директор е на Националния исторически музей (1991-1998 г.; от 2002 г.). Автор е на 26 монографии. Книги: \"Българските средновековни градове и крепости\" (1982 г., в съавторство), \"Петър Богдан Бакшев” (1986 г.), \"Хроника на Освободителната война, 1877-1878 г.” (1997 г.), \"Лъжите на македонизма\" (1999 г.), \"Светослав Тертер” (2000 г.), \"Александър Македонски и българите\" (2001 г.), \"Българи и италианци\" (2002 г.) и др.\r\n1902 г.\r\nРоден е Кирил Спиридонов Мирчев - български езиковед, специалист по старобългарски език и българска диалектология, член-кореспондент на БАН от 1945 г. Завършва славянска филология в СУ (1927 г.). Специализира в Краков (1925-1926 г.). Преподавател по българско езикознание и старобългарски език в СУ; ръководител на Катедрата по история на български език (от 1941 г.), извънреден професор от 1941 г., редовен професор от 1946 г. Ръководител на Секцията по история на български език в Института по български език при БАН. Съчинения: “История на българския език” (1949 г.), “Старобългарски език” (1954 г.), “Историческа граматика на българския език” (1958 г.), “Българският език през вековете” (1964 г.), “Енински апостол. Старобългарски паметник от ХI в.” (1965 г., в съавторство с Хр. Кодов). Умира на 21 декември 1975 г. в София.\r\n1889 г.\r\nРоден е Стоян Загорчинов - български белетрист и драматург. Следва история в СУ (1908-1910 г.). От 1910 г. до 1912 г. е студент по история и филология в Женева. Завършва история в СУ (1915 г.). Преподава френски език във Военноморското училище във Варна (1920-1925 г.), до 1948 г. работи във Военното училище в София. Сътрудник на литературния печат преди 9.09.1944 г., а след това редактор във в-к \"Литературен фронт\" и сп. \"Септември\". Работи главно в областта на историческия роман. Автор на пиеси, очерци, портрети, статии и спомени. Съчинения: \"Легенда за Св. София\" (1926 г.), \"Ден последен - ден господен\" (1931-1934 г.), \"Първата сълза на Дон Жуан\" (1938 г.), \"Ръка Илиева\" (1943 г.), \"Байрактарят\" (1950 г.), \"Празник в Бояна\" (1950 г.), \"Бразди\" (1956 г.), \"Ивайло\" (1962 г.), \"Един живот в сянка\" (1966 г.). Умира на 31 януари 1969 г. в София.\r\n1823 г.\r\nРоден е Станислав Доспевски (Зафир Димитров) - български иконописец. Син на Димитрий Самоковец и внук на Христо Доспеец. Най-изявен и най-даровит представител на Самоковската художествена школа, родоначалник на българското художествено възраждане. Първоначално учи при баща си, който го води в много градове из България и Македония да му помага. След като завършил самоковското училище, постъпил в пловдивската гимназия (тогава баща му рисувал икони в пловдивската църква \"Св. Богородица\"). От 1838 г. до 1843 г. работи с баща си и чичо си Захарий в Рилския манастир икони и стенопис. През 1852 г. заминава за Киев да следва живопис (тогава приел името Станислав); от Киев отива в Москва, учи 3 години, а после в Петербург, където завършва (1856 г.) със сребърен медал за живопис на голо тяло. През 1859 г. се установява в Пазарджик. През 1862 г. изработва стенописи и икони в старозагорската църква \"Св. Димитрий\" (опожарена след въстанието); изображения от него има в Троянския манастир, в перущенската църква \"Св. Архангел Михаил\", в пловдивската \"Св. Богородица\", в цариградската \"Св. Стефан\" (Фенер), в пазарджишката \"Св. Богородица\" и в мн. др. манастири и църкви (София, Бобошево, Тулча, Самоков, Варна, Ловеч, Севлиево, Габрово, Карлово, Берковица, Троян, Пещера, Брацигово, Стрелча и др.). Най-много работи в Пловдивско и Одринско. Занимава се и с революционна дейност; общува с Васил Левски, Ангел Кънчев и Димитър Общи. Турците го арестуват (1877 г.); заточен в Цариград, където е убит в затвора. Най-хубава икона - \"Св. Архангел Гавраил\". Рисува също портрети на Ст. Захариев, д-р Ст. Чомаков, Найден Геров, д-р Г. Вълкович, г-жа Чомакова, Ив. Денкоглу и др. Във всички свои икони Доспевски спазва обичайните типове, установени от православната традиция, разработва фигурите, диплениците, архитектурата и пейзажа. И в иконата, и в стенописта стои по-високо от тогавашните светогорски и руски майстори. Като портретист е също даровит: умее да предаде вярно характера и физиономията, да оживи лицето с израз и да го одухотвори. Техниката му е гладка, класическа, споена. Доспевски е един от основателите на българската пейзажна живопис. Умира на 6 януари 1878 г. в Цариград.\r\n1820 г.\r\nРоден е Сава Хаджиилиев Доброплодни - български възрожденски педагог, книжовник и театрален деец. Учи в родния си град и в Цариград, където завършва с отличие Куручешменското училище (1842 г.). Учител в Котел и Шумен. В Шумен се запознава с полски и унгарски емигранти (Лайош Кошут). Подготвя книги за училището, обикаля из Централна и Източна България, отпечатва в Земун учебни ръководства (1853 г.). Предприема пътуване до Виена, Бърно, Прага и Карлсбад. След Кримската война е учител в Шумен, основател на четирикласното училище и негов пръв директор, председател на създаденото от него читалище, в което урежда театрални представления. От 1859 г. до 1862 г. е директор на полугимназията в Сливен. До и след Освобождението на България работи като учител в много селища, развива активна обществена дейност. Издава в-к \"Нова българска пчела\" (1887-88 г.). Член на БДК (дн. БАН) от 1881 г., почетен член от 1884 г. Автор на побългарената комедия \"Михал\" (1853 г.) и на други пиеси, които се играят през 80-те години, на \"Кратка автобиография на С. И. Доброплодни\" (1893 г.) - ценен извор за Българското възраждане. Умира на 19 април 1894 г. в София.На тази дата умират: \r\n1949 г.\r\nУмира Елин Пелин (псевдоним на Димитър Иванов Стоянов) – български писател класик. През 1895 г. напуска гимназията и става учител в родното си място. Роден е на 18 юли 1877 г. в с. Байлово, Софийско. Следващата година кандидатства в Рисувалното училище, но не е приет. Не успява да завърши и гимназията, но страстно чете, опитва да пише отрано стихове и разкази. За пръв път печата през 1895 г. През 1898-1899 г. е в родното си село. От 1899 г. е в София, където работи като журналист, издава списание \"Селска разговорка\". От 1903 г. с помощта на проф. Ив. Шишманов е назначен на служба в Университетската библиотека, а през 1906-1907 г. е командирован във Франция. От 1926 г. до 1944 г. е уредник на музея \"Иван Вазов\" в столицата. Участва в редактирането на вестник \"Българан\", списание \"Слънчоглед\", вестник \"Развигор\", детски издания. Член е на Българската академия на науките от 1940 г. Съчинения: \"Разкази\" (т. I, II, 1904 г., 1911 г.), \"Гераците\" (1911 г.), \"Пижо и Пендо\" (1917 г.), \"Сборник от разкази\" (1923 г.), \"Земя\" (1928 г.), \"Ян Бибиян. Невероятни приключения на едно хлапе\" (1933 г.), \"Ян Бибиян на луната\" (1934 г.), \"Под манастирската лоза\" (1936 г.) и др.Елин Пелин е един от най-популярните български автори за деца.\r\n1934 г.\r\nУмира Отон Иванов (О. И. Хаджидинчов) - участник в българското национално-освободително движение. Учи в гръцко училище в Пловдив. Работи като часовникар в Станимака (дн. Асеновград) и в Пазарджик, където развива обществена и просветна дейност. Член на Пазарджишкия революционен комитет. Доверено лице на Г. Бенковски и др. апостоли, участва активно в подготовката на Априлското въстание (1876 г.). По време на въстанието организира дружини в родопски села, но е заловен от турците и заточен на о. Кипър. След Освобождението 1878 г. живее в Пещера и Пазарджик. Член на БТЦК, който подготвя Съединението 1885 г. По време на управлението на Ст. Стамболов (1887-1894 г.) се установява във Варна. Съдейства на З. Стоянов при събирането на материали за \"Записки по българските въстания\".\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.12.03", "title": "Денят 3 декември в българската история"}
{"url": "http://www.focus-news.net/news/2017/12/03/2463366/abc-news-otstrani-glavniya-si-razsledvasht-korespondent-zaradi-negova-greshka-v-otrazyavaneto-na-sluchaya-s-maykal-flin.html", "text": "Американската медия ABC News отстрани главния си разследващ кореспондент заради негова грешка в отразяването на случая с бившия съветник по сигурността Майкъл Флин, довела до падане на борсовите индекси, курса на долара и доходността по облигациите, предаде Reuters. „Поднасяме искрените си извинения за сериозната грешка, която вчера направихме. При отразяването на случая през следващите няколко часа в крайна сметка установихме, че информацията е погрешна и коригирахме материала“, се казва в изявление на ABC News, в което се добавя, че на Брайън Рос е наложен неплатен отпуск за четири седмици. \r\nВ петък Флин пледира виновен за това, че е дал неверни показания пред ФБР относно контактите си с Русия и се съгласи да сътрудничи с прокурорите, разследващи действията на вътрешния кръг на президента Доналд Тръмп по време на президентската му кампания. \r\nМалко след това ABC News позовавайки се на запознат със случая източник оповести, че Флин е готов да даде показания, че Тръмп му е дал нареждане да установи контакт с руски лица по време на кампанията. \r\nСлед съобщението основните индекси на Уолстрийт паднаха с над 1%. \r\nВ последствие медията коригира материала с уточнението, че Тръмп е наредил на Флин и още няколко съветници, да намерят начини за подобряване на отношенията с Русия и други горещи точки по света по време на президентската кампания. А малко след изборите вече избраният за президент Тръмп е наредил на Флин да се свърже с руски представители за обсъждане на теми, включително съвместната борба срещу Ислямска държава, добавя медията.  Калина Жекова", "date": "2017.12.03", "title": "ABC News отстрани главния си разследващ кореспондент заради негова грешка в отразяването на случая с Майкъл Флин"}
{"url": "http://www.focus-news.net/news/2017/12/03/2463367/nimh-prez-noshtta-nay-mnogo-valezhi-sa-padnali-v-sliven-26-lkv-m.html", "text": "През нощта най-много валежи са паднали в Сливен – 26 л/кв. м. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН).  Информацията за валежите е за последните 9 часа. Големи количества дъжд са отчетени на Рожен и в Шумен. Там са паднали 14 л/кв. м. В Разград са паднали 11 л/кв. м. От НИМХ уточниха, че днес валежите продължават в Източна България и в южните райони около Родопите, като тенденцията е да намаляват. \r\nДеница КИТАНОВА", "date": "2017.12.03", "title": "НИМХ: През нощта най-много валежи са паднали в Сливен – 26 л/кв. м"}
{"url": "http://www.focus-news.net/news/2017/12/03/2463368/plovdiv-nad-220-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-ramkite-na-sedmitsa.html", "text": "221 проверки по изпълнение на забраната за тютюнопушене в заведенията за обществено хранене и на закрити обществени места в Пловдив са извършили здравните инспектори за периода от 24-ти до 30-ти ноември. Това сочи справка на сайта на Регионалната здравна инспекция (РЗИ). Проверени са 39 заведения за обществено хранене, 34 открити и 101 закрити обществени места, 42 детски и учебни заведения, както и пет обекта за продажба на оптика. Здравните инспектори са издали три предписания, като за отчетния период е съставен един акт за нарушение. През изминалата седмица са постъпили 10 жалби от граждани и институции. Извършени са също 260 проверки по текущ контрол.\r\nТони МИХАЙЛОВ", "date": "2017.12.03", "title": "Пловдив: Над 220 проверки по изпълнение на забраната за тютюнопушене са извършили здравните инспектори в рамките на седмица"}
{"url": "http://www.focus-news.net/news/2017/12/03/2463369/miroslav-yanchev-kmet-na-zlatograd-selo-kushla-e-bez-tok-sled-prolivnite-dazhdove-i-silniya-vyatar-zapochva-opisvaneto-na-shtetite.html", "text": "Вчера в село Аламовци и в района на язовира е имало проблеми с електрозахранването. Основно остава проблемът за село Кушла, където няма ток от вчера сутринта. Това каза за Агенция „Фокус” кметът на Община Златоград Мирослав Янчев във връзка с проливните дъждове от няколко дни, които създадоха проблеми, а един човек загина при свлачище. „Има наводнени изби, които се отводняват в момента. Има паднали земни маси по няколко пътя. Неасфалтираните улици са с отнесени настилки. След около половина час служители на администрацията ще обходят всички места за описване на щетите”, обясни Янчев.\r\nПо думите му дъждът в района е спрял, но духа силен вятър. 110 л/кв.м са измерените количества валежи за по-малко от 24 часа. Превантивно се изпуска водата от язовира, за да може да поеме нов обем. За около 12 часа нивото на водата в него се е покачило с 4 метра, каза още Мирослав Янчев.", "date": "2017.12.03", "title": "Мирослав Янчев, кмет на Златоград: Село Кушла е без ток след проливните дъждове и силния вятър, започва описването на щетите"}
{"url": "http://www.focus-news.net/news/2017/12/03/2463370/afp-broyat-na-zaginalite-pri-sblasak-mezhdu-ribarska-lodka-i-tanker-kray-bregovete-na-yuzhna-koreya-dostigna-13-dushi.html", "text": "Броят на загиналите при сблъсък между рибарска лодка и танкер край западното крайбрежие на Южна Корея достигна 13 души, предаде AFP. На борда на рибарската лодка, която след удара е потънала, е имало 20 пътници и двама моряци. Инцидентът е станал в около 6 часа местно време близо до пристанищния град Инчон. \r\nВ резултат са загинали 13 души, седем са ранени. В неизвестност остават двама души, сред които и капитанът на лодката, посочват от бреговата охрана.  Калина Жекова", "date": "2017.12.03", "title": "AFP: Броят на загиналите при сблъсък между рибарска лодка и танкер край бреговете на Южна Корея достигна 13 души"}
{"url": "http://www.focus-news.net/news/2017/12/03/2463371/plovdiv-patnite-nastilki-v-tsyalata-oblast-sa-mokri-i-hlazgavi.html", "text": "Пътните настилки в цялата област са мокри и хлъзгави, съобщиха за Радио „Фокус“ – Пловдив от Областното пътно управление. Валежи от дъжд има в района на Първомай Асеновград, Паничково и Лъки. Мъглите вече се вдигат, видимостта се подобрява. Всички основни пътни артерии в равнинните и планинските части са нормално проходими, движението се извършва с нормална интензивност. Температурите са положителни. Дежурният призова водачите да бъдат особени бдителни по направленията Смолян-Кричим-Стамболийски, Юговско ханче-Югово-Лъки-Здравец, както и в района на проходите Козница и Стражата, тъй като има повишена опасност от падащи върху пътното платно камъни и свличането на земна маса. Проходът Троян-Кърнаре е отворен за движение на всички моторни превозни средства.\r\nДвижението на територията на град Пловдив също се извършва с нормална интензивност. Пътищата са мокри и хлъзгави. Призовават се водачите да шофират с повишено внимание и съобразена скорост.\r\nТони МИХАЙЛОВ", "date": "2017.12.03", "title": "Пловдив: Пътните настилки в цялата област са мокри и хлъзгави"}
{"url": "http://www.focus-news.net/news/2017/12/03/2463372/denyat-3-dekemvri-v-svetovnata-istoriya.html", "text": "2016 г.\r\nАмериканската армия реши, че няма да позволи да бъде изграден петролопровод в Северна Дакота след месеци протести на племето The Standing Rock Sioux.\r\n2015 г.\r\nЧетири изтребителя „Торнадо“ на британските ВВС извършват първите си въздушни удари срещу обекти на „Ислямска държава“ в Сирия.\r\n2014 г.\r\nПо-малко от три месеца след като спечелва изборите министър-председателят на Швеция Стефан Льовен обявява свикването на предсрочни парламентарни избори след като парламентът отхвърля бюджетните предложения на неговото правителство.\r\n2014 г.\r\nВъншните министри на страните членки на НАТО имат среща на върха в Белгия, за да обсъдят про-руските размирици в Украйна и войната на Ислямската държава в Ирак и Леванта.\r\n2014 г.\r\nПрозрачност без граници издава своя Индекс за възприятие на корупцията за 2014, като Дания има най-висок рейтинг, а Северна Корея и Сомалия най-ниско класиране.\r\n2014 г. \r\nЯпонската космическа агенция, JAXA, изстрелва космическия изследовател Хаябуса 2 от космическия център Танигашима на шестгодишно двупосочно пътуване до астероида (162173) 1999 JU3 за събиране на скални проби.\r\n2013 г.\r\nФедералният съд на щата Мичиган признава банкрута на Детройт.\r\n2012 г.\r\nМинистър-председателят на Украйна Микола Азаров подава оставка.\r\n2011 г:\r\nДоналд Рамотар встъпи в длъжност президент на Гаяна.\r\n2011 г.\r\nВ Бразилия стартира XX световен шампионат по женски хандбал.\r\n2008 г.\r\nНАТО решава да изработи Годишната национална програма за предоставяне на помощ на Украйна за осъществяване на реформите, необходими за присъединяване към алианса. На 18 февруари 2009 г. украинският парламент одобрява с 239 гласа (само 226 гласа са необходими за тяхното одобрение) създаването на Център на НАТО за информация и документация в Украйна и назначаването на служители на НАТО по комуникацията в Украйна. Няколко страни членки на НАТО са предоставили хуманитарна помощ на Украйна по време на пандемията от грип през 2009 г. в Украйна в отговор на жалба от Евро-атлантически координационен център за реагиране при бедствия. Консултациите между НАТО и Украйна на равнище министри на отбраната се провежда в централата на НАТО в Брюксел на 16 ноември 2009г\r\n2007 г.\r\nПравителството на Кевин Майкъл Ръд встъпва в длъжност. Той е 26-ят министър-председател на Австралия и федерален лидер на лявоцентристката Австралийска лейбъристка партия. Под неговото ръководство партията печели изборите на 24 ноември 2007 г. срещу коалиционното правителство на министър-председателя Джон Хауърд.\r\n2004 г.\r\nВърховният съд на Украйна се произнася по жалбата, внесена от кандидата на опозицията за президент Виктор Юшченко за нарушения във втория кръг на президентските избори.\r\n1999 г.\r\nНАСА загубва радиовръзка с марсианския полярен самоход Марс Полар Лендър минути преди той да навлезе в атмосферата на Марс.\r\n1997 г.\r\nВ град Отава, Канада, представители на 121 страни подписват договор, забраняващ поставянето на противопехотни мини. САЩ, Китайската народна република и Русия не подписват договора.\r\n1992 г.\r\nООН обявява този ден за Международен ден на хората с увреждания. Това се случва на Генералната асамблея на ООН.\r\nОзнаменуването му става по 3 теми:\r\n2002 г. - Осигуряване на самостоятелен живот и устойчиви доходи\r\n2004 г. - Това, което ни касае да стане с наше участие\r\n2006 г. - Достъп до електронните средства за информация\r\n1989 г.\r\nЗавършва срещата край Малта, бележеща края на студената война.\r\n1986 г.\r\nПрезидентът на САЩ Роналд Рейгън обнародва първия бюджет, превишаващ един трилион долара.\r\nРонанд Уилсън Рейгън - американски политик, актьор; 40-и президент на САЩ (1981-1989 г.) от Републиканската партия. Киноактьор (1937-1942 г.). Роден е на 6 февруари 1911 г. в Темпико, Илинойс. Служи във ВВС на САЩ (1942-1945 г.). Губернатор на щат Калифорния (1967-1975 г.). Правителството му следва политика на увеличаване на военната мощ на САЩ, включително милитаризиране на Космоса (т. нар. програма \"Звездни войни\"). Поддържа социалните реформи и предприема мерки за ограничаване на инфлацията. Преговаря и сключва важни споразумения със СССР (1985-1987 г.). През 1994 г. се разболява от болестта на Алцхаймер.\r\n1984 г.\r\nАмериканецът Хари Стивънс става най-стария жених в историята. На възраст 103 години се жени за 84-годишната Телма Лукас.\r\n1971 г.\r\nПо време на изпълнение на Франк Запа в Монтрьо изгаря казино. Това вдъхновява вокалиста на “Диип Пърпъл” - Иън Гилън да напише песента “Дим над водата”.\r\nФранк Запа е роден през 1940 г. в Балтимор, САЩ. Той е американски поп- и роккомпозитор, автор на текстове, китарист. Музиката му е новаторска, самобитна, пълна с въображение. В нея се съчетават елементите на рока, джаза, поп-арта, прогресив-рока и класиката в един блестящ абсурдно-еклектичен и хипнотичен стил. Голямата музикална ерудиция на композитора му позволява да използва богата гама от изразни средства (от музиката на Барез и Стравински до най-опростените форми на рока), обединени колажно на основата на пародията. Запа сам определя музикалната си концепция като \"фрий-рок\". Търсенията си в областта на авангардната музика осъществява с групата \"Мадърс ъф инвеншън\", през която в течение на 20 години минават около 100 музиканти. Създава първите концепт-албуми в областта на рок- и попмузиката, композира музиката към няколко филма. Умира през 1993 г.\r\n1967 г.\r\nВ болница в Йоханесбург Кристиан Барнард извършва за първи път в света операция за присаждане на сърце.\r\nКристиан Нейдлинг Барнард е южноафрикански лекар-хирург; професор. Роден е на 8 ноември 1922 г. в Бофорд, Южноафриканска република (ЮАР). След първата трансплантация на сърце пациентът Луис Вашкански умира от пневмония 18 дни след операцията. На 2 януари 1968 г. Барнард за втори път присажда сърце – на Филип Блайберг (58 г.), който живее 19 месеца и 15 дни. Пациентката Дороти Фишер, на която е трансплантирано сърце през 1968 г. преживява 12 години. Въпреки че тогава сърдечните трансплантации са оспорвани като терапевтична възможност, той намира редица последователи в света. Барнард е почетен доктор на университета в Кейптаун. Получава наградата \"Даг Хамаршелд\" (1968 г.). Умира на 2 септември 2001 г.\r\n1960 г.\r\nВ Канада е открито летището “Едмънтън”.\r\n1959 г.\r\nВ Ленинград (днес Санкт Петербург) на вода е пуснат първият в света атомен ледоразбивач “Ленин”. Неговата дължина е 134 м., широчината е 27,6 м., водоизместимостта е 16 000 тона, скоростта е 18 възела. От 2002 година ледоразбивачът е превърнат в музей.\r\n1956 г.\r\nЗа първи път в Канада е въведена международна телексова връзка.\r\n1955 г.\r\nОбщото събрание на ООН приема решение за създаване на MAAE – Международна агенция по атомна енергетика (International Atomic Energy Agency – IAEA). MAAE е икономическа световна междуправителствена организация за развитие на сътрудничеството в областта на мирното използване на атомната енергия. Уставът на MAAE е утвърден на 23 октомври 1956 г. в Ню Йорк, а влиза в сила след 29 юли 1957 г. Щабквартирата на организацията е във Виена. До 1985 г. обединява 113 държави (между които и България).\r\n1953 г.\r\nВ Прага са обесени 11 високопоставени комунистически лидери, в това число бившият генерален секретар на Чехословашката компартия – Рудолф Слански.\r\n1947 г.\r\nВ Бродуей се състои премиерата на пиесата на Тенеси Уилямс “Трамвай Желание” с Джесика Танди и Марлон Брандо в главните роли.\r\nТенеси Уилямс (псевдоним на Томас Ланир) е американски драматург и прозаик. Роден е през 1911 г. в Калъмбъс, Мисисипи, САЩ. От 1935 г. до 1938 г. учи в университетите в Мисури и Айова. В съответствие с концепцията си за пластичен театър отрича главната роля на външнолитературни средства - декор, мизансцен, цветови и музикални ефекти. Автор е на пиесите: “Стъкленият звяр” (1945 г.), “Трамвай “Желание” (1947 г.), “Орфей се спуска в ада” (1955 г.), “Нощта на игуаната” (1961 г.), “Славеи с басни не се хранят” (1963 г.). През 1970 г. издава сборника “Драконова страна”, “Предупрежденията на малкия кораб” (1973 г.), “Това е развлечение” (1976 г.) и др.; сборник с новели, стихове и др., които са близки тематично и художествено до драматургията му. Тенеси Уилямс умира през 1983 г.\r\n1945 г.\r\nСАЩ разработват план за разгром на СССР. Съгласно плана “Троян” от 14 юли 1949 г. чрез атомна бомбардировка трябвало да бъдат унищожени 70 града в СССР. Началото на бойните действия е насрочено за 1 януари 1950 г., като след това е отложен за 1957 г., когато във война с СССР би трябвало да встъпят всички страни от НАТО.\r\n1938 г.\r\nВ Германия излиза закон за национализация на всяка еврейска собственост.\r\nПрез 1933 г. година в Германия е установена фашистка диктатура начело с Хитлер. Една от характеристиките на неговото управление е стремежът икономиката да е под държавен контрол, страната да бъде “прочистена” от “непълноценни раси”.\r\n1933 г.\r\nСкованият в лед руски параход “Челюскин” започва пореден дрейф.\r\nКорабът е построен през 1933 г. Водоизместимостта му е 7500 тона. Наречен е на името на С. И. Челюскин. През 1933 г. с този кораб е предприета експедиция от Мурманск до Владивосток по Северния морски път. Ръководител на мисията е О. Ю. Шмит, а капитан е В. И. Воронин.\r\nНа 19 септември 1933 г. корабът е скован от ледени късове. Пет месеца продължават опитите на плавателния съд да се освободи от ледения капан. На 13 февруари 1934 г. обшивката на кораба не издържа и във вътрешността прониква вода. Същия ден “Челюскин” потъва и екипажа остава на леда.\r\nЕвакуацията на екипажа се осъществява с помощта на авиацията. Бедстващите разчистват тясна ивица, която е използвана за кацане. Първият самолет, който достига до корабокрушенците е пилотиран от Анатоли Ляпидевски. На 5 март, със своят АНТ-4 той достига до лагера и взема 10 жени и 2 деца. Следващият рейс е извършен на 7 април. За седмица летците Сигизмунд Леваневски, Василий Молоков, Николай Каманин, Маврикий Слепньов, Михаил Водопянов и Иван Доронин превозват останалите хора. Последният рейс е направен на 13 април 1934 г. Общо са направени 24 рейса. Летците, превозили спасените до Владивосток, стават първите „Герои на Съветския съюз” и са наградени с орден „Ленин“, а „Златна Звезда“ № 1 е връчена на Ляпидевски.\r\n1931 г.\r\nЗапочва продажбата на средството против гадене – “Алка-Залцер”.\r\nОригиналното лекарство е за лечение на главоболие, проблеми с храносмилането и махмурлук. Създадено е от “Лаборатории Майлс”, като съдържа аспирин, сода бикарбонат и лимонова киселина. Предназначен е да лекува болка и да неутрализира стомашните киселини. Лекарството е във вид на широки ефервесцентни таблетки, които се разтварят във вода.\r\n1917 г.\r\nСлед 20 години строеж и планиране е открит най-дългият мост в света – Квебекският мост на река Св. Лаврентий.\r\n1910 г.\r\nНа автоизложение в Париж е показана за първи път изобретената от Жорж Клод неонова лампа. Това е газоразрядна лампа с ниско налягане, в която светенето се дължи на тлеещ електрически разряд в неон, аргон или живачни пари. Изобретението на французина се използва за осветление и създаване на светещи реклами. Той патентова неоновата реклама на 9 ноември 1911 г.\r\nЖорж Клод е роден на 24 септември 1870 г. Сътрудничи на правителството във Виши, заради което е осъден на 4 години затвор. Умира на 23 май 1960 г.\r\n1818 г.\r\nИлинойс става 21-я щат на САЩ.\r\nИлинойс е с площ от 146 756 кв. км. Население - 11 535 000 души. Административен център - гр. Спрингфийлд. Основен производител на зърно (90% от земята е обработваема). Машиностроене, металообработване, текстилна, химическа и полиграфическа промишленост. Основан от французите (ХVII в.), отстъпен на Великобритания (1763 г.) и присъединен към САЩ (1784 г.) като 21-ви щат.\r\n1775 г.\r\nЗа първи път е вдигнат американският флаг.\r\nАмериканският флаг е учреден на 14 юни 1777 г. Континенталният Конгрес постановява той да изобразява 13 редуващи се червени и бели ивици и 13 бели звезди на син фон. Те символизират оригиналните колонии. Денят на флага се чества всяка година на 14 юни.\r\n1621 г.\r\nГалилео Галилей изобретява телескопа.\r\nГалилео Галилей е роден на 15 февруари 1564 г. в Пиза - италиански математик, физик и астроном. Основател на експерименталната наука в Италия. Открива закона за изохронизма на малките трептения и използва веднага това откритие за стенните часовници (с махало). Открива също термометъра, хидростатичното равновесие, закона за земното притегляне, полага принципите на модерната динамика и построява пръв астрономическата тръба (Венеция, 1609 г.). Неговите наблюдения го приближават до теориите на Коперник. Галилей обявява, че Слънцето, а не Земята е център на планетната система и че Земята се върти около Слънцето, както и други планети, които отразяват неговата светлина. Това откритие предизвиква омразата на схоластиците и на Римския двор, които го обявяват за еретик. Поканен да се откаже тържествено от теориите си, той обещава да го направи, но въпреки това през 1632 г. излага писмено всички доказателства за проповядваните от него учения. Инквизицията принуждава Галилей, вече 70-години, да се отрече на колене пред инквизиторския съд от всичките си учения (1633 г.). Избягнал по този начин опасността да бъде изгорен жив, Галилей е поставен след това под строг надзор, ослепява и умира на 8 януари 1642 г. в Арчетри, близо до Флоренция. Оправдан е по обвинението в ерес от Ватикана (31.10.1992 г.), с което де факто католическата църква признава, че Земята е кръгла.\r\n1586 г.\r\nВ Англия от Колумбия за първи път е пренесен картофът от сър Томас Хариот.\r\nКартофът (Salanum tuberosum) е едногодишно културно растение с подземни грудки, богати на нишесте, които се използват за храна.\r\n1557 г.\r\nВ Единбург е подписана “Конгрегация на Бог” – документ, положил началото на реформацията в Шотландия и създаването на презвитерианската църква.\r\nПрезвитерианската църква е общо име на протестанските изповедания във Великобритания и Северна Америка, които не признават епископската власт.На тази дата са родени: \r\n1948 г.\r\nРоден е Джон Майкъл (Ози) Озбърн - английски рокизпълнител, един от основателите на група \"Блек Сабат\" и неин вокалист до 1978 г. До средата на 60-те години сменя различни професии - товарач, водопроводчик, каменоделец, монтьор. Заедно с Тери \"Гийзър\" Бътлър (1949 г.), Бил Уорд (1948 г.) и Томи Йоми (1948 г.) създават формацията \"Ърт\" през януари 1969 г. (от декември с. г. - \"Блек Сабат\"). Албумите, които Ози създава с \"Блек Сабат\", стават образци на английския хеви-метъл от първата половина на 70-те години. След 8-мия албум \"Never Say Die\" и продължително турне в САЩ през есента на 1978 г. певецът напуска. През 80-те години на ХХ в. продължава с нови солови албуми и концертни изяви (в групата му влизат Зак Уайлд, Маийкъл Инес и Ренди Кастило). През 1992 г. изпълнява песни на живо със старите членове на \"Блек Сабат\" в Калифорния (амфитеатъра \"Коста Меса\"). Албуми: \"Ozzy Osbrourne’s Bizzard of Ozz\" (1980 г.), \"Diary of Madman\" (1980 г.), \"Talk of the Devil\" (1982 г.), \"Bark at the Moon\" (1983 г.), \"The Ultimate Sun\" (1986 г.), \"Tribute\" (1987 г.), \"No Rest for the Wicked\" (1988 г.), \"Just Say Ozzy (Live)\" (1990 г.), \"Ten Commandments\" (1990 г.), \"No More Tears\" (1991 г.), \"Live and Loud\" (1993 г.), \"Ozzmosis\" (1995 г.), \"The Ozzman Cometh\" (1997 г.), \"Diary of a Madman/Bark … (Box set)\" (1998 г.), \"Down ToEarth\" (2001 г.).\r\n1934 г.\r\nРоден е Виктор Василиевич Горбатко - руски летец космонавт, полковник. От 1956 г. служи във военната авиация. В отряда на космонавтите е от 1960 г. Завършва Военновъздушната академия \"Н. Е. Жуковски\" (1968 г.). От 12 до 17 октомври 1969 г. лети в космоса на борда на кораба спътник \"Союз-7\" като инженер изследовател заедно с А. В. Филипченко и В. Н. Волков. За 5 денонощия в Космоса прави триденонощен групов полет с космическите кораби \"Союз-6\" и \"Союз-8\" (80 обиколки около Земята).\r\n1930 г.\r\nРоден е Жан Люк Годар - френски режисьор, един от създателите на \"новата вълна\". Новатор във формата и изразните средства, в своите филми разкрива отчаяния бунт на самотника против консумативното общество: \"До последен дъх\" (1960 г.), \"Лудият Пиеро\" (1965 г.), \"Уикенд\" (1968 г.), \"Всичко е наред\" (1972 г.), \"Да спасява който може живота\" (1982 г.), \"Новата вълна\" (1990 г.), \"О, горко ми!\" (1993 г.), \"Автопортрет през декември\" (1995 г.), \"Завинаги Моцарт\" (1996 г.), \"Възхвала на любовта\" (2001 г.).\r\n1924 г.\r\nРоден е Джон Бекъс – американски математик, създател на езика за програмиране Фортран. Роден е във Филаделфия, но израства в Уилмингтън, Делауеър. Учи в “Хил Скуул” в Потстаун, като не е много прилежен ученик. След като се записва в Университета във Вирджиния, за да учи химия, прекъсва и влиза в армията. През 1987 г. става член на IBM, а през 1993 г. е награден с приза “Драпер”.\r\n1923 г.\r\nРодена Мария Калас (псевдоним на Мария Калогеропулос) - гръцка оперна певица (лирико-драматичен сопран) с международно признание. Учи пеене в Атинската консерватория при Е. де Идалго (от 1937 г.). Дебютира на сцената на Атинския оперен театър през 1938 г. От края на 40-те години пее в Италия, а от началото на 50-те години – в най-големите оперни театри, между които “Ла Скала” (Милано, 1950 г.), “Ковънт Гардън” (Лондон, 1952 г.), Чикагската опера (1954-1955 г.), “Метрополитън опера” (Ню Йорк, 1956-1958 г.). От 1960 г. е солистка в театър “Ла Скала”. За изпълненията й е характерен стил, близък до италианската оперна школа (белканто), единство между вокално майсторство и драматургично превъплъщение. Известни партии: Лучия, Анна Болейн (“Лучия ди Ламермур”, “Анна Болейн” от Доницети), Норма, Амина, Имогена (“Норма”, “Сомнамбулът”, “Пиратът” от Белини), Виолета (“Травиата” от Верди), Тоска (“Тоска” от Пучини) и др. Умира на 16 септември 1977 г.\r\n1911 г.\r\nРоден е Нино Рота - италиански композитор. Учи в Рим, Милано и Филаделфия. Един от най-големите италиански филмови композитори. Дебютира в киното през 1938 г. - \"Работнически влак\". Работи в постоянно сътрудничество с най-големите режисьори на нашето време - Фелини, Висконти, Дзефирели, Бондарчук, Копола. Музиката му е емоционална, мелодична, богато изразителна. Автор е на музиката за: \"Белият шах\" (1952 г.), \"Мамини синчета\" (1953 г.), \"Пътят\" (1954 г.), \"Мошеничеството\" (1955 г.), \"Нощите на Кабирия\" (1957 г.), \"Бели нощи\" (1957 г.), \"Сладък живот\" (1959 г.), \"Роко и неговите братя\" (1960 г.), \"8 1/2\" (1963 г.), \"Гепардът\" (1963 г.), \"Джулиета и духовете\" (1965 г.), \"Тоби Дамит\" (1966 г., новела), \"Укротяване на опърничавата\" (1967 г.), \"Ромео и Жулиета\" (1968 г.), \"Клоуните\" (1970 г.), \"Ватерло\" (1970 г.), \"Рим\" (1972 г.), \"Кръстникът I, II\" (1972 г., 1974 г.), \"Амаркорд\" (1974 г.), \"Казанова\" (1976 г.), \"Репетиция на оркестъра\" (тв, 1979 г.). Умира на 10 април 1979 г.\r\n1900 г.\r\nРоден е Рихард Кун - германски химик и биохимик (работи във ФРГ). Автор е на фундаментални изследвания по химия на растителните пигменти (основно каротиноидите) и витамините (В2 и В6). Лауреат на Нобелова награда за физиология и медицина (1938 г.). Умира на 31 юли 1967 г. в Хайделберг.\r\n1884 г.\r\nРоден е Раджендра Прасад - индийски политически деец, президент (1952-1962 г.). Завършва университета в Калкута. През 1911-1916 г. е адвокат във Върховния съд в Калкута, а през 1916-1920 г. - в Патна. През 1911 г. влиза в Индийския национален конгрес (ИНК). Последовател е на М. К. Ганди; участва в национално-освободителното движение на Индия. През 1934 г., 1939 г. и 1947-1948 г. е председател на ИНК. Затварян нееднократно. В състава на Временното правителство на Индия като министър по продоволствието и селското стопанство (1946 г. - януари 1948 г.). През 1946-1950 г. е председател на Учредителното събрание на Индия. След провъзгласяването на Индия за република (1950 г.) е избран за неин временен президент. Умира на 28 февруари 1963 г. в Патна.\r\n1883 г.\r\nРоден е Антон Веберн - австрийски композитор и диригент. Учи музика във Виенския университет под ръководството на Г. Адлер (1902-1906 г.), с композиция се занимава при А. Шонберг (1904-1908 г.). Работи като оперен и симфоничен диригент в Австрия и Германия (от 1908 г.), ръководи Виенското работническо певческо дружество. От 1928 г. до 1938 г. е диригент на Австрийското радио, но след окупацията на Австрия от нацистите е отстранен. В музиката му изчистената звукова форма се съчетава с твърда конструктивна схема и абстрактна мисъл. Посмъртно е публикуван неговият цикъл \"Път към новата музика\" (1960 г.). Умира 15 септември 1945 г. в Митерзил, близо до Залцбург.\r\n1857 г.\r\nРоден е Джозеф Конрад (псевд. на Йозеф Теодор Конрад Коженьовски) - английски писател от полски произход. Роден е в Бердичев, Украйна. Създава романите: “Капризът на Олмейра” (1895 г.), “Лорд Джим” (1900 г.), “Сърцето на тъмнината” (1902 г.), “Ностромо” (1904 г.), “Очите на Запада” (1911 г.), “Случай” (1913 г.) и др. Пише разкази, повести и литературна критика. Умира на 3 август 1924 г. в Бишопсбърн, близо до Кентърбъри.\r\n1830 г.\r\nРоден е Николай Николаевич Обручев - руски военен и държавен деец, генерал-адютант (1878 г.). Отличава се в Руско-турската война (1877-1878 г.). Отказва да участва в потушаването на Полското въстание (1863-1864 г.). От 1876 г. до 1881 г. е ръководител на Военнонаучния комитет на Главния щаб. Близък сътрудник на А. Милютин. Разработва стратегически план за войната с Турция (1876 г.), който се осъществява през 1877-1878 г. От 1881 г. до 1897 г. - началник на Главния щаб. Член на Държавния съвет (от 1893 г.). От 1897 г. е в оставка. Живее във Франция, в имението на жена си. Умира на 8 юли 1904 г. в имение Жор, департамент Дордон, Франция.\r\n1812 г.\r\nРоден е Хенрик Консианс - белгийски писател (пише на холандски език). Автор на исторически романи: “Лъвът на Фландрия” (1838 г.), “Селската война” (1853 г.) и др., в духа на романтизма. Реалистични тенденции се откриват в романа “Сиск ван Роземео” (1844 г.). Умира на 10 септември 1883 г. в Брюксел.\r\n1596 г.\r\nРоден е Николо Амати – италиански майстор цигулар, учител на Гварнер и Страдивари.\r\nАмати е италианско семейство на майстори лютиери. Родоначалник е Андреа Амати (ок. 1520 -ок. 1580 г.), майстор на цигулки от класически тип; негови синове са Андреа-Антонио Амати (ок. 1540 - сл. 1600 г.) и Джироламо Амати (1561-1630 г.). Най-известен е синът на Джироламо - Николо Амати (1596-1684 г.), чиито инструменти са особено ценни.\r\n1368 г.\r\nРоден е Карл Шести Безумни – крал на Франция в периода 1380 – 1422 г.\r\nПоема трона още като момче. Коронясан е на 25 октомври в Реймс на 11-годишна възраст. До 1388 г. е под покровителството на чичовците си. Умира на 21 октомври 1422 г.На тази дата умират: \r\n2016 г.\r\nУмира Сидни Нюман Дарби (88г.), американски изобретател, баща на платната за уиндсърфинг.\r\n1963 г.\r\nУмира Георги Алексеевич Ушаков - руски изследовател на Арктика, д-р на географските науки. Роден е на 30 януари 1901 г. в с. Лазарево, днешна Амурска област. Работи в Главното управление на хидрометеорологичната служба на СССР (1936-1940 г.), в АН на СССР (1940-1958 г.). През 1926 г. основава и в течение на 3 години управлява първото руско селище на о-в Врангел (дн. Ушаковски). През 1930-1932 г. ръководи експедицията до Северна земя и създава полярната станция “Остров Домашний”. Заедно с геолога Н. Н. Урванцев първи изследва Северна земя и установява, че тя е архипелаг. През 1935 г. ръководи първата руска морска експедиция на ледоразбивача “Садко”. Неговото име носят планина в Антрактида, нос на о-в Врангел, о-в в Карско море, река на о-в Октомврийска революция в Северна земя.\r\n1937 г.\r\nУмира Атила Йожев - унгарски поет. Роден е на 11 април 1905 г. в Будапеща. Член на Комунистическата партия от 1930 г. Автор на стихосбирки: \"Аз не викам\" (1924 г.), \"Грацията на нощта\" (1932 г.), \"Много тъжно\" (1936 г.) и др.\r\n1894 г.\r\nУмира Робърт Луис Стивънсън – английски писател от шотландски произход. Роден е на 13 ноември 1850 г. Завършва Юридическия факултет на Единбургския университет (1875 г.). Пътешества много. Страда от тежка форма на туберкулоза, от 1890 г. живее на островите Самоа. Първата му книга - “Пентландското въстание” излиза през 1866 г. Световна слава му носи романът “Островът на съкровищата” (1883 г.) – класически образец на приключенската литература. Романи: “Похитеният” (1886 г.), “Владетелят на Балантре” (1889 г.), “Корабокрушенци” (1892 г.), “Катриона” (1893 г.), “Принц Ото” (1885 г.) и “Черната стрела” (1888 г.). Психологическата повест “Странната история на д-р Джекил и мистър Хайд” (1886 г.) дава класическо за английската литература решение на темата за двойника.\r\n1892 г.\r\nУмира Афанасий Афанасиевич Фет, Шеншин - руски поет. Роден е на 5 декември 1820 г. в с. Новосьолки, дн. Мценски район, Орловска област. Син на помешчика А. Н. Шеншин и Каролина Фет; записан като син на Шеншин. Когато навършва 14 години се изяснява юридическа незаконност на това записване, което го лишава от дворянски привилегии. През 1844 г. завършва Философския факултет на Московския университет. През 1845 г. постъпва на военна служба, за да получи дворянско звание. “Лирически пантеон” (1840 г.) е първият му сборник със стихове. От началото на 60-те години в поредица от публицистични статии защитава помешчиците. Излиза в оставка и живее в селското си имение. В края на живота си се завръща към литературата и издава 4 сборника със стихове под общото заглавие “Вечерни огньове” (1883-1891 г.). Фет е защитник на доктрината за “чисто изкуство”, избягва проблемите на социалната действителност и най-горещите въпроси на времето. Поезията му е мелодична (много от стиховете му са текстове за музикални произведения); своебразието на неговия психологизъм е в пресъздаването на мимолетните душевни настроения и състояния. Превежда съчинения от Хораций, Овидий, Гьоте и др. древни и нови поети. Прави първия превод на руски език на трактата на А. Шопенхауер “Светът като воля и представа” (1881 г.). Автор на мемоарите: “Моите спомени” (ч. 1-2, 1890 г.) и “Ранните години на моя живот” (публ. 1893 г.).\r\n1882 г.\r\nУмира Сергей Генадиевич Нечаев - руски революционер. Роден е през 1847 г. в Иваново. Създава тайната терористична организация \"Народна разправа\" (1869 г.) за борба с царизма. Издига идеята за т. нар. \"казармен комунизъм\". Емигрира в чужбина (дек. 1869 г.) след разгрома на организацията. Поддържа връзка с Хр. Ботев. Арестуван от швейцарски власти в Цюрих (1872 г.) и предаден на руското правителство. Осъден е на 20 години каторга. Автор на \"Катехизис на революционера\".\r\n1854 г.\r\nУмира Йохан Петер Екерман - германски литератор. Роден е на 21 септември 1792 г. във Винзен, Бавария. Секретар и приятел на Й. В. Гьоте. През 1821-1823 г. изучава литература и естетика в Гьотингенския университет. Издава \"Разговори с Гьоте от последните години от неговия живот\" (ч. 1-3, 1837-1848 г.) - най-пълният е художествен завършен документ сред всички мемоари за поета. Занимава се също с архива на Гьоте и подготовката на неговите съчинения за печат. Автор на лирически сборници (1821 г., 1838 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.03", "title": "Денят 3 декември в световната история"}
{"url": "http://www.focus-news.net/news/2017/12/03/2463373/sofiya-uchastak-ot-bul-evropa-pri-razklona-za-bankya-e-stesnen-zaradi-visokite-podpochveni-vodi-v-rayona.html", "text": "Участък от бул. „Европа“ при разклона за Банкя е стеснен. Причина са високи подпочвени води в района. Това съобщиха от пресцентъра на Столична община. \r\nЕкипи на дирекция „Аварийна помощ и превенция“ са реагирали на 6 сигнала за завирявания в район „Витоша“. По нареждане на кмета на  София Йорданка Фандъкова се извършва постоянно наблюдение на нивата на язовирите и критичните участъци на реките.  Екипи на аварийното звеното и столичната пожарна са извършвали периодични измервания на нивото на язовир „Суходол“  през цялата нощ. Ден по рано бе извършено контролирано изпускане на  водни количества от язовира с цел осигуряване на свободен обем.  Нивото на реките, преминаващи през територията на столицата е завишено.", "date": "2017.12.03", "title": "София: Участък от бул. „Европа“ при разклона за Банкя е стеснен заради високите подпочвени води в района"}
{"url": "http://www.focus-news.net/news/2017/12/03/2463374/gabrovo-do-50-metra-e-ogranichena-vidimostta-v-shipchenskiya-prohod.html", "text": "До 50 метра е ограничена видимостта в прохода \"Шипка\" поради мъгла. Пътната настилка в региона е мокра и хлъзгава, съобщиха за Радио „Фокус” – Велико Търново от  Областно пътно управление-Габрово. В останалата част от Габровска област видимостта е нормална. Пътищата са предимно мокри, но нормално проходими. В региона няма допълнително въведени ограничения и нови затворени пътища. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над р. Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nЗабранено е движението на моторни превозни средства с ширина по – голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до края на месеца. Ограничено е движението на автомобили над 3.5 тона по пътя между Габрово и село Стомонеците. Причината е срутена конзола на мост при км 4+375. Пътят е сигнализиран със знаци. Срокът за приключване на ремонтите е  31 декември.\r\nЛуиза ТРАНЧЕВА", "date": "2017.12.03", "title": "Габрово: До 50 метра е ограничена видимостта в Шипченския проход"}
{"url": "http://www.focus-news.net/news/2017/12/03/2463375/kathimerini-gartsiya-i-kreditorite-ot-evrozonata-saglasuvaha-reformite-za-otpuskane-na-nov-transh-ot-spasitelnata-pomosht.html", "text": "Гърция и кредиторите от еврозоната постигнаха предварително споразумение за реформите, които Атина трябва да реализира за отпускането на нова финансова помощ и с това проправиха път за излизането на страната от спасителната програма, пише Kathimerini. Споразумението касае редица чувствителни в политическо отношение мерки, включващи фискални въпроси, реформи в енергийния и трудов пазар, лошите кредити и приватизациите. \r\nПосещението на представители на Европейския съюз и Международния валутен фонд завърши, ние подписахме споразумението, каза финансовият министър на Гърция Евклид Цакалотос. \r\nСпоразумението трябва да бъде одобрено от финансовите министри от еврозоната, които ще се срещнат на 4 декември. То ще отключи поредния транш в размер на 5 млрд. евро от спасителната програма за Гърция, възлязла до момента на 86 млрд. евро.  Калина Жекова", "date": "2017.12.03", "title": "Kathimerini: Гърция и кредиторите от еврозоната съгласуваха реформите за отпускане на нов транш от спасителната помощ"}
{"url": "http://www.focus-news.net/news/2017/12/03/2463376/nikola-chanev-oblasten-upravitel-na-kardzhali-po-informatsiya-na-obshtina-kirkovo-kolichestvata-valezhi-sa-bili-nad-200-lkvm.html", "text": "Към момента в град Кърджали не вали. Това каза за Агенция „Фокус” областният управител на Кърджали Никола Чанев във връзка с продължилите валежи от няколко дни, заради които  значително са се повишили нивата на реките и язовирите. Метеорологичната обстановка е създавала проблеми и за електроподаването. „Очаквам в 09.00 часа информация за това, как е преминала нощта на територията на областта. Не знам, дали е окончателно спряло да вали в Кирково, където по информация на общината количествата валежи са били над 200 л/кв.м, но няма сериозни поражения или опасност за хората”, обясни Чанев. По думите му от 00.00 до 23.59 часа вчера са били подадени 14 сигнала до екипите на пожарната.\r\nПроблеми с електрозахранването е имало вчера след обяд в единственото село в община Кирково, където е бил осигурен агрегат за осигуряване на ток.", "date": "2017.12.03", "title": "Никола Чанев, областен управител на Кърджали: По информация на Община Кирково количествата валежи са били над 200 л/кв.м"}
{"url": "http://www.focus-news.net/news/2017/12/03/2463377/pp-volya-ot-mesetsi-alarmirame-za-problema-s-reeksporta-na-skapostruvashti-lekarstva-falshiva-novina-e-che-veselin-mareshki-e-zamesen-v-shemata.html", "text": "Месеци наред във водещи медии, включително в обществената телевизия, се наслагваше тенденциозно фалшивата новина, че схемите на реекспорт на скъпоструващи лекарства, с които се източва Националната здравно-осигурителна каса, са свързани със семейния бизнес на нашия лидер Веселин Марешки. Тя бе лансирана от кого ли не - от политици, от псевдо-разследващи журналисти, от добре подсигурени за публикациите медии. Това се посочва в позиция на ПП „Воля“, разпространена до медиите. Агенция „Фокус“ публикува останалата част от позицията без редакторска намеса:", "date": "2017.12.03", "title": "ПП „Воля“: От месеци алармираме за проблема с реекспорта на скъпоструващи лекарства, фалшива новина е, че Веселин Марешки е замесен в схемата"}
{"url": "http://www.focus-news.net/news/2017/12/03/2463378/smolyan-zam-ministarat-na-vatreshnite-raboti-stefan-balabanov-shte-dade-preskonferentsiya-za-obstanovkata-v-oblastta-sled-obilnite-valezhi.html", "text": "От 09.00 ч. ще се проведе заседание на Кризисния щаб при бедствия и аварии в сградата на ОД МВР Смолян. Това съобщиха от пресцентъра на ОДМВР - Смолян.  След което от 09.30 ч. в залата на дирекцията ще се проведе пресконференция, с участието на зам.-министъра на МВР Стефан Балабанов, на която ще бъде предоставена информация за обстановката в област Смолян след обилните валежи.", "date": "2017.12.03", "title": "Смолян: Зам.-министърът на вътрешните работи Стефан Балабанов ще даде пресконференция за обстановката в областта след обилните валежи"}
{"url": "http://www.focus-news.net/news/2017/12/03/2463379/krasimir-uzunov-priemame-svobodata-kato-dadenost-ne-kato-izvoyuvana.html", "text": "Приемаме свободата като даденост, не като извоювана. Това заяви в интервю за предаването „За честта и славата на България“ на Радио „Фокус“ Красимир Узунов – президент на Агенция и Радио „Фокус“ и автор на книгата „Каймакъ-Чаланъ“. Във връзка със скорошното представяне на книгата в Ямбол, той заяви: „Най-малко 100 човека са оставили костите си в Ямбол и областта. В самия Ямбол, за съжаление, няколко пъти отлагахме представянето, а този път имаше такъв дъжд, може би защото беше 27 ноември и небето трябваше да плаче. Наистина, аз не съм виждал от години такъв порой да се излива. Беше удоволствие просто да те вали дъждът пред този портал. В Ямбол е отишъл един от лекарите, който ги е лекувал, този, който е спасил живота на страшно много хора – той е от Ямбол. Много от командирите са в Ямбол, тези, които са останали живи. Във втори том ще се прочете, че тези, които слязоха, никога не забравиха Каймак-Чалан“ и до края на дните си… Като съм слушал техни текстове и съм чел писмата им, нито един не отрича, че нощем чува Каймак-Чалан“. По думите му сигурно не е най-голямото и най-героичното сражение, но Каймак-Чалан може би е най-забравеното българско сражение. „Емоцията, която се изпитва горе на този връх, е голяма, защото който е загубил 10 метра от височината си заради обстрела и с влизането в тези продънени окопи, може би ходим по гробища, без да знаем. Никой не знае какво лежи, има още парчета кости, осколки, фугаси, гилзи, шрапнели, стабилизатори от мини, парчета бодлива тел. Тези окопи са така запустели, както е запустяла душата. Проблемът е, че станахме прекалено меркантилни и улисани в това, което сме. В момента живеем живота заради момента – може би е правилно от днешна гледна точка, но забравяме откъде сме тръгнали и забравяме принципите на съществуване“, подчерта Красимир Узунов. Според него днес ние приемаме държавата като даденост, а не като своя. „Приемаме свободата като даденост, не като извоювана. Вярно е, че светът е космополитен, но никой не забравя, че в този космополитен свят всеки има свои претенции и последните политически събития го доказват. Европа няма как да формира една нация. Европа ще е богата тогава, когато има тракийската шевица, когато има троянска керамика, когато има кисело мляко, което ние го носим. Ние сме стар европейски народ, ние няма какво да обясняваме, как сме влезли в Европа. Ние по произход сме повече европейци от половината европейски държави. Липсва ни самочувствие, липсва ни вяра, а Каймак-Чалан, представянето в Ямбол, завоят на Черна, Томорос, Дрангов – това са част от нещата, които трябва да ни дават самочувствието като нация, но просто не го знаем. Трябва да четем малко повече“, призова авторът на книгата.", "date": "2017.12.03", "title": "Красимир Узунов: Приемаме свободата като даденост, не като извоювана"}
{"url": "http://www.focus-news.net/news/2017/12/03/2463380/veliko-tarnovo-s-33-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 33 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 260 см. Температурата на водата e 7.4 градуса. И днес над българския участък на Дунав ще е облачно, с мъгли преди обяд, Валежите ще продължат, но ще отслабват.", "date": "2017.12.03", "title": "Велико Търново: С 33 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2017/12/03/2463381/pazardzhik-magla-namalyava-vidimostta-po-patya-pazardzhik-plovdiv-do-50-metra.html", "text": "Мъгла намалява видимостта в област Пазарджик и затруднява трафика, предаде репортер на Радио „Фокус“ – Пазарджик. До 200 метра е видимостта по главния път Белово - Пазарджик, а по пътя Пазарджик - Пловдив мъглата е по-гъста и видимостта е ограничена до 50 метра. Пътните настилки са мокри, на места превалява слаб дъжд. \r\nВ района на ханче Септември и при разклона за село Мало Конаре има полицейски патрули, които следят за спазване на правилата за безопасно движение. \r\nВ областния град Пазарджик мъглата намалява видимостта до 100 метра.\r\nВаня НИКОЛОВА", "date": "2017.12.03", "title": "Пазарджик: Мъгла намалява видимостта по пътя Пазарджик - Пловдив до 50 метра"}
{"url": "http://www.focus-news.net/news/2017/12/03/2463382/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е облачно и ветровито. Вали дъжд. Температурите варират между 3 и 8 градуса. Лифтовите съоръжения по курортите не работят. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.03", "title": "ПСС: Лоши са условията за туризъм в планините"}
{"url": "http://www.focus-news.net/news/2017/12/03/2463383/ombudsmanat-maya-manolova-shte-ticha-s-ranitsa-v-podkrepa-na-protesta-sreshtu-tezhkite-uchenicheski-chanti.html", "text": "Омбудсманът Мая Манолова ще участва и ще подкрепи събитието “На чужд гръб и 10 ученически раници са малко”, което ще се проведе от 11.00 часа в Южния парк /входа от ул.”Витоша”/. Това съобщиха от пресофиса на омбусмана. То се организира от родители и ученици и ще стартира едновременно в пет български града - София, Пловдив, Варна, Бургас и Видин. Инициативата е продължение на писмото, което петокласничката Теодора Божкова изпрати до Държавната агенция за закрила на детето преди малко повече от месец. В него ученичката подаде сигнал, че раницата й е по-тежка от препоръчаните от Министерство на образованието и науката 10-15% от теглото на детето. Организаторите на събитието предизвикат възрастните да тичат няколко минути с тежките раници на децата си, за да привлекат вниманието на образователното министерство и останалите отговорни към проблема институции.", "date": "2017.12.03", "title": "Омбудсманът Мая Манолова ще тича с раница в подкрепа на протеста срещу тежките ученически чанти"}
{"url": "http://www.focus-news.net/news/2017/12/03/2463384/nimh-oranzhev-kod-za-obilni-valezhi-ot-dazhd-e-obyaven-v-3-oblasti-na-stranata-za-3-dekemvri-2017-g.html", "text": "Оранжев код за обилни валежи от дъжд е обявен за 3 области на страната за 3 декември 2017 г., сочи справка на интернет страницата на Националния институт по метеорология и хидрология (НИМХ) към БАН. Предупреждението е в сила за областите Смолян, Кърджали и Хасково. Там валежите продължават. Прогнозните количества са от около 40 л/кв., а в южните райони на Родопите и повече. \r\nЗа 14 области на страната ще бъде в сила жълт код за обилни валежи. Предупреждението е за областите: Габрово, Кюстендил, Благоевград, Пазарджик, Пловдив, Стара Загора, Ямбол, Сливен, Велико Търново, Търговище, Русе, Разград, Шумен и Силистра. Очакваните количества там са около 20-25 л/кв.", "date": "2017.12.03", "title": "НИМХ: Оранжев код за обилни валежи от дъжд е обявен в 3 области на страната за 3 декември 2017 г."}
{"url": "http://www.focus-news.net/news/2017/12/03/2463385/gl-komisar-nikolay-nikolov-gd-pbzn-sazdadenata-organizatsiya-v-smolyan-e-na-nivo.html", "text": "Създадената организация в Смолян е на ниво. Това каза директорът на Главна дирекция „Пожарна безопасност и защита на населението (ПБЗН) гл. комисар Николай Николов в ефира на „Денят започва с Георги Любенов“ по БНТ във връзка с бедственото положение в Община Смолян. „Тази нощ, надявам се, да е била спокойна за гражданите“, каза той и поясни, че нощта е била напрегната за хората, които са имали отговорност да подготвят нещата така, че да не се случи застрашаване на живота на гражданите. Директорът на ПБЗН коментира, че в Смолян обстановката е била напрегната предвид рязкото покачване на нивата на реките Черна и Арда. „Там всяка година има подобни ситуации, поради което хората бяха предварително подготвени“, поясни гл. комисар Николай Николов. Той обясни какви могат да бъдат превантивните мерки. „Не можеш да строиш тепърва дига. Освен организационни мерки, може на критичните участъци да съсредоточим повече хора и да доставим инертни материали, за да може при рязко повдигане на нивото, да изградим временна дига. Такава не е изграждана на Смолян“, допълни гл. комисар Николай Николов.", "date": "2017.12.03", "title": "Гл. комисар Николай Николов, ГД ПБЗН: Създадената организация в Смолян е на ниво"}
{"url": "http://www.focus-news.net/news/2017/12/03/2463386/voice-of-america-korsika-glasuva-na-mestni-izbori-na-fona-na-primera-ot-kataluniya.html", "text": "Избирателите във френския средиземноморски остров Корсика гласуват на първия тур на местните избори, предаде радио Voice of America. \r\nКампанията навярно нямаше да привлече внимание, ако не беше инициативата за независимост в испанската област Каталуния, където стремежите за отделяне от Испания бяха централна тема в световните медии и насочиха вниманието към други региони с настроения за автономия. \r\nВ неделните избори ще участват кандидатите от седем партии, се очаква силно представяне на националистите от партията „За Корсика“. \r\nЦелта на вота е сливане на двете административни територии на острова в една. Значението му обаче излиза отвъд бюрокрацията. Гласуването се очаква да консолидира властта на председателя на управителния съвет на Корсика Жил Симеони и националистите, които спечелиха изборите през 2015 г., като подхраниха надеждите за автономно управление. \r\nГолемият въпрос не е дали, а с колко ще спечелят националистите, казва Тиери Доминиси,  експерт за Корсика от университета в Бордо. Той обясни, че националистите се надяват да спечелят мнозинство още на първия рунд и да не се стига до втори тур. След това те може да се сравнят с Каталуния и да поискат повече автономност от Франция или дори пълна независимост. \r\nДоминиси и други експерти обаче смятат, че подобни мечти са нереалистични. Богатата и изобилстваща Каталуния и относително бедната и рядко населена Корсика нямат много общо помежду си, като се изключи силната културна идентичност, включително свой език. Корсика получава съществени субсидии от френското правителство и много от жителите на острова не искат да се лишат от тях, казва анализаторът Филип Моро Дефарж, който добавя, че туризмът - движеща сила в икономиката на острова, е силно зависим от континенталната част на Франция.  Калина Жекова", "date": "2017.12.03", "title": "Voice of America: Корсика гласува на местни избори на фона на примера от Каталуния"}
{"url": "http://www.focus-news.net/news/2017/12/03/2463387/veliko-tarnovo-do-150-metra-e-namalena-vidimostta-v-poradi-magla.html", "text": "До 150 метра е намалена видимостта в областния център поради мъгла. Настилките са мокри и хлъзгави, времето – облачно. Трафикът в сутрешните часове е спокоен, предаде репортер на Радио „Фокус“ – Велико Търново. В останалата част от областта видимостта е нормална. \r\nЛуиза ТРАНЧЕВА", "date": "2017.12.03", "title": "Велико Търново: До 150 метра е намалена видимостта в поради мъгла"}
{"url": "http://www.focus-news.net/news/2017/12/03/2463388/kyustendil-reka-bistritsa-pri-selo-garlyano-se-e-pribrala-v-koritoto-si-ostava-obyavenoto-chastichno-bedstveno-polozhenie.html", "text": "Река Бистрица при село Гърляно се е прибрала в коритото си, остава обявеното частично бедствено положение. Това каза пред Радио „Фокус” – Кюстендил Ивайло Чалъков, експерт „Отбранителна и мобилизационна подготовка” към Община Кюстендил. Дежурството на екипите тази нощ е преминало спокойно. „Реката се прибра в коритото си, намали се нивото, водата вече се оттече. Няма опасност за населението”, каза Чалъков. Всички компрометирани участъци са укрепени. Кметът на село Гърляно, екипи на „Пътна полиция” и на Община Кюстендил ще извършват обходи. В момента се работи по отстраняване на авария на водопровод в населеното място. В селото има електрозахранване. \r\nВенцеслав ИЛЧЕВ", "date": "2017.12.03", "title": "Кюстендил: Река Бистрица при село Гърляно се е прибрала в коритото си, остава обявеното частично бедствено положение"}
{"url": "http://www.focus-news.net/news/2017/12/03/2463389/plovdiv-razreshen-e-svobodniyat-ribolov-na-grebniya-kanal.html", "text": "До 16.00 часа днес е разрешен свободният риболов на Гребния канал в Пловдив. Това съобщиха за Радио „Фокус“ – Пловдив от пресцентъра на Общината. Участниците трябва да имат актуален билет за риболов, като е разрешено използването на до две въдици на човек. Рибарите са задължени да връщат обратно във водата маломерните рибки. Общият улов на участник не трябва да е повече от 5 килограма.\r\nВ съоръжението се осъществява постоянен експертен контрол по отношение на растителността и видовете риба. Именно с цел установяването на моментното биосъстояние се препоръчва и провеждането на контролния улов.\r\nТони МИХАЙЛОВ", "date": "2017.12.03", "title": "Пловдив: Разрешен е свободният риболов на Гребния канал"}
{"url": "http://www.focus-news.net/news/2017/12/03/2463390/the-times-donald-tramp-shte-poseti-velikobritaniya-v-kraya-na-fevruari.html", "text": "Работната визита на президента на САЩ Доналд Тръмп във Великобритания е планирана за 26-27 февруари, съобщава The Times, като се позова на източници. Тези дати фигурират в графика на ръководството на Великобритания от най-малко 10 дни, въпреки че по-рано британският премиер Тереза Мей заяви, че датите за посещението на американския лидер в Кралството все още не са насрочени. \r\nОчаква се първата визита на Тръмп на Острова да съвпадне с откриването на новата сграда на посолството на САЩ в Лондон. По данни на британския вестник, графикът за посещението на американския държавен глава остава непроменен, въпреки неотдавнашния скандал, свързан с публикации на Тръмп в Туитър. Във връзка с това много британски медии съобщиха, че визитата на президента може да бъде отложена заради критичните изказвания на Мей за публикувано от Тръмп видео с антимюсюлманско съдържание.  Калина Жекова", "date": "2017.12.03", "title": "The Times: Доналд Тръмп ще посети Великобритания в края на февруари"}
{"url": "http://www.focus-news.net/news/2017/12/03/2463391/kyustendil-spokoyna-e-obstanovkata-na-teritoriyata-na-obshtina-dupnitsa-sled-dazhdovete.html", "text": "Спокойна е обстановката на територията на община Дупница. Това съобщи за Радио „Фокус” – Кюстендил зам.-кметът на Община Дупница Крум Милев. По думите му тази нощ не са постъпвали сигнали във връзка с продължителните валежи в региона. Мобилизираните екипи са работили по почистването на кални наноси от дворове на къщи в село Блатино. Насипани са инертни материали в района на частично разрушена улична настилка в село Самораново. \r\nНа територията на община Невестино са предприети действия по отводняването на шест къщи, залети от река Елешница, през вчерашния ден. Всички реки в областта се оттичат нормално и водата в тях намалява.\r\nВенцеслав ИЛЧЕВ", "date": "2017.12.03", "title": "Кюстендил: Спокойна е обстановката на територията на община Дупница след дъждовете"}
{"url": "http://www.focus-news.net/news/2017/12/03/2463392/liderat-na-pes-sergey-stanishev-v-lisabon-shte-se-borim-za-sotsialna-evropa-na-edna-skorost-i-bez-byudzhetni-ogranicheniya.html", "text": "Искаме Европа да остане обединена – без скорости, без бюджетни ограничения и без социални неравенства. Това заяви Сергей Станишев в речта си на заседанието на Съвета на ПЕС в Лисабон, съобщиха от пресофиса на лидера на ПЕС. „След днешните дебати нашето политическо семейство е обединено зад силно послание: Европа може да бъде различна. Партиите-членки на ПЕС предлагат реална алтернатива на настоящата мантра на десницата за затягане на коланите, неравенство и национализъм. Имаме три важни политически битки през следващата година: да превърнем прокламацията от Гьотеборг за Социалния стълб в реални действия – в политика на Комисията и на правителствата. Да се борим за нова реформа на Еврозоната, основана на икономическа и социална конвергенция. Да се противопоставим категорично на бюджетните ограничения, предлагани от десните в следващата Многогодишна финансова рамка на ЕС. Да, разходите нарастват: нужни са средства за миграцията, за отбрана и др., но това не означава да се режат пари от други политики – като кохезионната и земеделската. ЕС се нуждае от собствени ресурси, като данъка върху финансовите транзакции, например“, каза още Станишев.\r\nПрезидентът на ПЕС посочи, че през 2009 г. именно левицата предложи избирането на Общ кандидат на всяка от политическите партии за председател на ЕК. „Тогава другите политически сили ни последваха и дадохме шанс на европейските граждани сами да избират председателя на Комисията. Днес сме готови за следващата крачка – да направим процедурата още по-отворена – да вървим към първични избори на кандидатите вътре в самите европейски политически семейства. Левите премиери и лидерите на социалистическите партии от цяла Европа заявиха ангажимента си да изберат кандидата на ПЕС в отворен и демократичен  процес, обсъждайки възможността за избори при наличието на повече от един кандидат“, посочи Станишев.\r\n„Ние, социалистите, трябва повече да си вярваме. Направили сме толкова много. Нашите ценности са в основата на ЕС. И както каза Джефри Сакс преди месец в Брюксел: социалдемокрацията е туптящото сърце на човечността. Нека продължим да променяме Европа“, призова делегатите и ПЕС активистите Станишев.\r\nЛидерът на европейските социалисти благодари на домакина на заседанието – португалския премиер Антонио Коста. „Неговото правителство ни даде възможност да видим как чудото работи. Резултатите са пример и вдъхновение\", продължи Сергей Станишев и цитира добрите икономически показатели на страната. \"Помня колко депресирани бяха хората в Португалия през 2015 г., нямаха перспектива. За 2 години правителството стабилизира икономиката и банковия сектор, разкри 270 хиляди нови работни места и за първи път от 1994 г. насам се намаляват разликите между най-бедните и най-богатите в страната. Португалия значително намали дълга и дефицита си, както и безработицата, благодарение на инвестиции и адекватни мерки\", похвали Станишев политиката на Коща.\r\nПремиерът-домакин благодари на президента на ПЕС за подкрепата на Съвета и посочи, че именно „социалистите правят разликата: благодарение на Стефан Льовен – министър-председател на Швеция, имаме Социалния стълб от Гьотеборг. На нашите комисари в ЕК са поверени ключови ресори. Ние отстояваме Социална Европа на заседанията на Европейския съвет. Затова е важно да печелим избори – догодина в Италия, Швеция и Унгария. Не знам какво мислят моитe приятели от Германската социалдемократическа партия, но съм сигурен, че участието им в бъдещото правителство ще направи дебата за Европа много по-смислен. Без тях Германия и целия ЕС ще бъдат тласнати от десните към още по-големи ограничения“.\r\n“Трябва да имаме обща валута, която ни обединява, а не ни разделя. Едно време мечтаехме човек да стъпи на Луната. Това се случи. Сега мечтаем за нещо на Земята – всички хора да живеят достойно и да намерят щастието си, преодолявайки неравенствата”, каза още Антонио Коща.", "date": "2017.12.03", "title": "Лидерът на ПЕС Сергей Станишев в Лисабон: Ще се борим за Социална Европа на една скорост и без бюджетни ограничения"}
{"url": "http://www.focus-news.net/news/2017/12/03/2463393/veliko-tarnovo-koledniyat-blagotvoritelen-bal-na-obshtinata-shte-nabira-sredstva-za-dve-detski-gradini.html", "text": "Средства за две детски градини във Велико Търново ще набира Коледният благотворителен бал на Общината. Със събраните пари ще бъдат ремонтирани дворовете на ДГ „Слънце“ и ДГ „1-ви юни“. Това съобщи за Радио „Фокус“ – Велико Търново кметът на Велико Търново инж. Даниел Панов.  Събитието се организира съвместно от неправителствени организации и местната администрация. Поканени да се включат в него са представители на регионалната власт, депутати, предприемачи, общественици, интелектуалци, юристи, икономисти, лекари и благодетели на Велико Търново. \r\n„Редно е всички да се включат с дарения, за да можем да обновим тези детски площадки, защото когато Общината, бизнесът и гражданите на Велико Търново работим заедно, нямаме противоречия и се стреми за това старата столица да се развива, да пребъде и да дадем най-доброто за бъдещето на града и България, ние постигаме завидни резултати“, каза още Панов. Той увери, че до края на следващата година предстои всички градини в града да са ремонтирани. Коледният бал ще се проведе на 7 декември.\r\nЛуиза ТРАНЧЕВА", "date": "2017.12.03", "title": "Велико Търново: Коледният благотворителен бал на Общината ще набира средства за две детски градини"}
{"url": "http://www.focus-news.net/news/2017/12/03/2463394/afp-severna-koreya-razkritikuva-opasnite-savmestni-voenni-ucheniya-mezhdu-yuzhna-koreya-i-sasht.html", "text": "Северна Корея отправи критики към САЩ и Южна Корея в навечерието на съвместните военновъздушни учения, които ще станат най-мащабните досега, и заяви, че с маневрите те подстрекават към война, предаде AFP. \r\nКоментарът идва след изказването на Хърбърт Макмастър, съветник по въпросите за националната сигурност в Белия дом, който в събота предупреди за „нарастваща възможност“ за война с бедната, но ядрено въоръжена Северна Корея. \r\nВ петдневните учения ще се включат 230 самолета, включително изтребители F-22. Маневрите започват в понеделник, пет дни след като Пхенян тества междуконтинентална балистична ракета, способна да достигне континенталната част на САЩ. \r\nСевернокорейският вестник Rodong разкритикува предстоящото учение: „Това е открита пълномащабна провокация към Корейската народно-демократична република, която във всеки един момент може да доведе до ядрена война“, пише изданието.  Калина Жекова", "date": "2017.12.03", "title": "AFP: Северна Корея разкритикува „опасните“ съвместни военни учения между Южна Корея и САЩ"}
{"url": "http://www.focus-news.net/news/2017/12/03/2463395/nikola-chanev-oblasten-upravitel-na-kardzhali-dazhdat-v-oblastta-sprya-obstanovkata-se-normalizira-i-nyama-danni-za-bedstvashti-sela.html", "text": "Към момента никъде на територията на област Кърджали няма валежи. Това каза за Агенция „Фокус” областният управител на Кърджали Никола Чанев във връзка с продължилите валежи от няколко дни. „Нещата се успокояват и нормализират. За последните 24 часа най-много валежи са паднали на територията на община Кирково – 144 л/кв. м, а най-малко на територията на община Крумовград – 16 л/кв. м. Нямаме данни за бедстващи села или за такива без ток“, коментира Чанев и уточни, че няма данни за някакви по-сериозни нарушения на пътната инфраструктура. „Има едно мостче в село Русалско в община Ардино, но не е нещо сериозно. Отводняват се и се оттичат реките“, каза още Никола Чанев. \r\nЛюба АЛЕКСИЕВА", "date": "2017.12.03", "title": "Никола Чанев, областен управител на Кърджали: Дъждът в областта спря, обстановката се нормализира и няма данни за бедстващи села"}
{"url": "http://www.focus-news.net/news/2017/12/03/2463396/bbc-zhelezopatnoto-dvizhenie-v-angliya-e-narusheno-zaradi-avariya.html", "text": "Движението на влаковете в Англия е нарушено заради авария в лондонската железопътна мрежа, съобщава BBC. Движението на влакове до и от лондонската гара Юстън ще остане спряно поне до обяд. Аварийните екипи трябва да подменят над 500 метра кабели. Причината за аварията, която се е случила в петък в района на Уембли в северозападната част на столицата, е неизвестна. Засегнато е движението на влаковете между лондонската гара „Юстън“, „Уатфорд Джънкшън“, гарите в Бирмингам и Манчестър.  Калина Жекова", "date": "2017.12.03", "title": "BBC: Железопътното движение в Англия е нарушено заради авария"}
{"url": "http://www.focus-news.net/news/2017/12/03/2463397/ivaylo-chalakov-obshtina-kyustendil-uchastak-ot-23-metra-ot-patya-za-selo-sazhdenik-e-otkasnat-ot-preminavashtata-v-blizost-reka.html", "text": "Участък от 23 метра от пътя за село Сажденик е откъснат от преминаващата в близост река. Това каза пред Радио „Фокус” – Кюстендил Ивайло Чалъков, експерт „Отбранителна и мобилизационна подготовка” към Община Кюстендил. По думите му откъсването на пътя е станало след прииждането на реката през вчерашния ден. В селото няма постоянно живеещи хора, осигурен е алтернативен маршрут. „Имаше наклонен електрически стълб. През следващите дни ще се обмислят варианти за възстановяване на участъка”, каза Ивайло Чалъков. \r\nВенцеслав ИЛЧЕВ", "date": "2017.12.03", "title": "Ивайло Чалъков, Община Кюстендил: Участък от 23 метра от пътя за село Сажденик е откъснат от преминаващата в близост река"}
{"url": "http://www.focus-news.net/news/2017/12/03/2463398/pazardzhik-iara-zapochva-proverki-na-ribovadni-stopanstva-i-obekti-za-targoviya-s-riba-i-ribni-produkti.html", "text": "Изпълнителна агенция по рибарство и аквакултури (ИАРА) започва засилени проверки на рибовъдни стопанства и обекти за търговия с риба и рибни продукти в цялата страна, съобщиха от ИАРА - Пазарджик. Тематичните проверки са свързани с Никулден и засиленото предлагане и търсене на храни за празника и се извършват съвместно с Българска агенция по безопасност на храните. Целта е да се гарантира легитимният произход на рибата и рибните продукти и да се предотврати всеки опит на недобросъвестни търговци целящи злоупотреби. При проверките инспекторите ще следят за регистрацията на обектите, производствения капацитет на стопанствата, наличие на документи за произход на рибата и спазването на действащото законодателство.", "date": "2017.12.03", "title": "Пазарджик: ИАРА започва проверки на рибовъдни стопанства и обекти за търговия с риба и рибни продукти"}
{"url": "http://www.focus-news.net/news/2017/12/03/2463399/euronews-kraynodyasnata-partiya-alternativa-za-germaniya-izbra-novo-rakovodstvo.html", "text": "След успеха си на изборите от септември, германската антиимигрантиска партия „Алтернатива за Германия“ си избра ново ръководство, предаде  Euronews. \r\nВременният лидер Йорг Мойтен в събота бе преизбран за съпредседател на партиен конгрес в Хановер. До него начело на партията ще застане Александър Гауланд, който също получи подкрепа от делегатите на първата конференция на „Алтернатива за Германия“, откакто влезе за пръв път в парламента. \r\nЗа Гауланд, това е завръщане в ръководството на партията. Той  заемаше поста председател до 2015 г.  76-годишният Гауланд предизвика гневна реакция преди парламентарните избори с изказването си, че германците трябва да се гордеят с постиженията на германските войници през двете световни войни. Думите му обаче не попречиха на „Алтернатива за Германия“ да спечелят 94 места в Бундестага. \r\nГауланд замести Фрауке Петри, която напусна редиците на партията, за да влезе в парламента като независим депутат. \r\nИзненадващото й решение бе обявено два дни след като „Алтернатива за Германия“ стана първата крайнодясна партия, която печели места в парламента след 50-те години на миналия век.  Калина Жекова", "date": "2017.12.03", "title": "Euronews: Крайнодясната партия „Алтернатива за Германия“ избра ново ръководство"}
{"url": "http://www.focus-news.net/news/2017/12/03/2463400/zam-ministar-stefan-balabanov-situatsiyata-v-oblastite-smolyan-i-kardzhali-vse-oshte-e-kritichna-no-nyama-myasto-za-panika.html", "text": "Ситуацията в областите Смолян и Кърджали все още е критична, няма място за паника. Това каза на извънреден брифинг в Смолян по повод обявеното бедствено положение в община Смолян заместник-министърът на вътрешните работи Стефан Балабанов, предаде репортер на Радио „Фокус“ – Смолян. На брифинга присъстваха и областният управител на Смолян Недялко Славов, кметът на Смолян Николай Мелемов, директорът на Областната дирекция на МВР – Смолян ст. комисар Николай Димов и директорът на Регионална дирекция „Пожарна безопасност и защита на населението“ комисар Симеон Цървуланов. По думите на Балабанов, предприемат се превантивни действия със заповед на премиера, за да се подготвят институциите, а не да се действа постфактум, след като ситуацията стане сериозна. Всички служители на полицията и пожарната са на работа и следят ситуацията, за да може, ако се наложи, да се евакуират хора, но няма такава необходимост и няма място за паника. Той припомни, че от вчера от 19.00 часа е усложнена обстановката и в тази връзка кметът на Смолян е обявил бедственото положение. „Сега не е трагично положението. Трагичен е инцидентът с гражданина на село Долен, който загина нелепо при срутването на земната маса, за което изказвам искрени съболезнование на близките“, отбеляза Балабанов. Той призова ловците, туристите и всички останали да не излизат днес в планините, за да не се допусне друг нелеп инцидент. \r\nЗаместник-министърът подчерта, че в област Смолян институциите се борят с дъждовете и проблемите, които създават всяка пролет и есен и са добре специализирани и мотивирани. „Обстановката не е толкова трагична, Агенция „Пътна инфраструктура” почиства своевременно свлачища и срутища. Реките снощи бяха до критично ниво, но в момента не са в такова, голям е водосборът тук, но и оттокът е голям и така обстановката вече е по-спокойна. Природата обаче може да поднесе изненади, затова където е нужно се изпращат още екипи и патрули с една единствена цел да се изведат хора, ако се наложи и да се спасят човешки животи. Всичко друго е второстепенно, но и почистването на пътища върви добре, няма села без електричество“, каза още Балабанов. \r\nНели ГЕРГЬОВСКА", "date": "2017.12.03", "title": "Зам.-министър Стефан Балабанов: Ситуацията в областите Смолян и Кърджали все още е критична, но няма място за паника"}
{"url": "http://www.focus-news.net/news/2017/12/03/2463401/mvr-obstanovkata-v-stranata-e-normalna-osigureni-sa-ekipi-koito-na-myasto-sledyat-nay-zastrashenite-uchastatsi.html", "text": "​На този етап обстановката в страната е нормална; осигурени са екипи, които на място следят най-застрашените участъци. това съобщиха от пресцентъра на МВР. От министерството публикуваха справка за извършените спасителни действия от 00.00 ч. на 02 декември до 06.00 часа днес.\r\nПолучени са общо 19 сигнала за усложнена обстановка в областта. Обявено е частично бедствено положение за община Кюстендил и е въведен план за защита при бедствия в част „Наводнение“. В следствие на наводнение, предизвикано от повишаване нивото на река Бистрица в района на с. Гърляно и с. Долно село, освен екипи на ПБЗН е привлечена техника за НАВР от строителна фирма Рила - 2 багера, 3 камиона и кран. Прочистено е  речното корито и светлите отвори на два моста в двете села. Насипана е едра скална маса на проблемните участъци от речното корито. Превантивно стопаните на къщите, които са в близост до реката в с. Гърляно са изтеглени на по-безопасно място и след понижаване нивото на реката те се завърнаха по домовете си.\r\nС техника на общ. Невестино е направено прочистване на речното корито на река Елешница в с. Ваксево.\r\nВ Дупница на ул. \"Васил Расолков\" в непосредствена близост до река Отовица е паднала подпорна стена на двор на къща. Къщата се намира на три метра от реката и поради опасност от подкопаване на основите ѝ двамата жители са евакуирани при роднини.\r\nПрез цялото денонощие в критичните участъци на водоемите е организирано наблюдение.\r\nВ момента няма действащи екипи на ПБЗН на терен, обстановката се нормализира.\r\nЗа същия период в пожарната са получени 97 сигнала, свързани с усложнената метеорологична обстановка. Те са били предимно за наводнени мазета и участъци от пътната инфраструктура. На терен са работили 8 екипа на ПБЗН с около 24 служители и с 8 автомобила.  Най-тежка остава обстановката в кварталите Мошино, Изток и Клепало. \r\nПожарните и спасителните екипи са реагирали на над 80 сигнала, извършени са 60 отводнявания, осигурени са 17 дежурства. Към момента има 3 сигнала за наводнени мазета, приземени етаж и дворове. По-критична точка остава яз.Суходол, където на място има екип с хидромодул на  ССОД. Нивото на водоема, към момента е в норма. При необходимост се изпуска контролирано.\r\nОбстановката се нормализира в останалите критично участъци. Продължава контролът по критичните точки на нивата на реките и язовирите.\r\nВ Берковица пожарни и спасителни екипи са извършили 5 отводнявания на мазета на жилищни сгради;във Вършец – 9 подобни операции.\r\nКъм момента обстановката на територията на област Монтана е нормализирана. Няма действащи екипи на ПБЗН. Валежите са спрели, създадена организация за ежечасно наблюдение на критичните участъци на реки и язовири.\r\nПостъпили са 25 сигнала, предимно за наводнени мазета, пътни участъци и отстраняване на опасни предмети.\r\nКъм 21.15 часа на 02 декември със заповед на кмета на община Смолян, в следствие на проливните дъждове на територията на общината и пълноводието на р. Черна и р. Бяла, е обявено бедствено положение на територията на цялата община Смолян. Мобилизирани са фирми, разполагащи с подходяща техника за отпушване на дерета и корита на реки.\r\nКъм момента обстановката е нормална, водите в речните корита са повишени, но няма преливане на водоеми. Направена е организация кметските наместници да следят за нивото на реките.", "date": "2017.12.03", "title": "МВР: Обстановката в страната е нормална, осигурени са екипи, които на място следят най-застрашените участъци"}
{"url": "http://www.focus-news.net/news/2017/12/03/2463402/lrt-turtsiya-gartsiya-i-balgariya-sa-predpochitanite-destinatsii-ot-litovskite-turisti-za-sledvashtoto-lyato.html", "text": "Тази година жителите на Литва са започнали да планират почивката си за следващото лято необичайно рано, съобщава LRT. Най-популярни дестинации за литовските туристи са Турция, Гърция и България. \r\nСпоред представител на местна туристическа агенция, закупените почивки от литовците за следващата година са с три-четири пъти повече от предишните години. Тази тенденция отчасти е свързана със студеното и дъждовно лято в Литва, посочва туроператорът. В Турция, Гърция и България лятото е доста по-топло, отколкото в Литва, а цените са дори по-ниски от тези в литовските курорти, отбелязва LRT.  Калина Жекова", "date": "2017.12.03", "title": "LRT: Турция, Гърция и България са предпочитаните дестинации от литовските туристи за следващото лято"}
{"url": "http://www.focus-news.net/news/2017/12/03/2463403/stanislav-dechev-oblasten-upravitel-na-haskovo-obstanovkata-v-oblastta-e-spokoyna-po-kasno-prez-denya-ochakvame-povishavane-nivata-na-rekite.html", "text": "Обстановката в областта е спокойна, по-късно през деня очакваме повишаване на водните нива на реките. Това каза за Агенция „Фокус“ областният управител на Хасково Станислав Дечев във връзка с обявения оранжев код за обилни валежи в областта. В момента обстановката е спокойна. Няма превалявания от дъжд. Духа слаб до умерен вятър“, каза Дечев. Той поясни, че към момента няма постъпили сигнали от граждани в областната администрация.  \r\nДеница КИТАНОВА", "date": "2017.12.03", "title": "Станислав Дечев, областен управител на Хасково: Обстановката в областта е спокойна, по-късно през деня очакваме повишаване нивата на реките"}
{"url": "http://www.focus-news.net/news/2017/12/03/2463404/pazardzhik-istoricheskiyat-muzey-v-batak-organizira-traditsionnata-koledna-rabotilnitsa-za-detsa.html", "text": "Историческият музей в Батак организира традиционната Коледна работилница за изработване на играчки, сурвачки, коледна украса, каза за Радио „Фокус“ – Пазарджик директорът на музея Теодора Пейчинова. Тя обясни, че работилницата е отворена до 14 декември. „Задачите, които сме си поставили през тази година, е да обогатим знанията за обичаи и традиции, свързани с празнуването на Рождество Христово у нас и по света. Втората задача е за разширяване познанията на децата за местните обреди и обичаи, запознаване със символиката на празниците. Третата ни задача е да стимулираме творческата активност на участниците в работилницата“, обясни Пейчинова. \r\nТя каза още, че са предвидени интересни дейности, а именно изработване на бродирани коледни играчки за елха, на снежни човеци от природни и отпадъчни материали, а също и интересна украса на сурвачка. „Освен това ще организираме след 15 декември и Коледен благотворителен базар под мотото „От децата за децата“. Там ще бъдат изложени изработените по време на работилницата предмети, а събраните средства ще послужат за закупуване на материали за образователните програми, осъществявани от музея“, каза още Теодора Пейчинова.\r\nВаня НИКОЛОВА", "date": "2017.12.03", "title": "Пазарджик: Историческият музей в Батак организира традиционната Коледна работилница за деца"}
{"url": "http://www.focus-news.net/news/2017/12/03/2463405/irena-sokolova-oblasten-upravitel-na-pernik-evakuiranite-hora-ot-trite-kashti-v-selo-negovantsi-se-varnaha-v-domovete-si-dazhdat-v-oblastta-spira.html", "text": "Възстановяваме и дренираме терените, които от вчерашния ден продължават да бъдат наводнени. Има около 60 постъпили обаждания на тел 112 от вчера до днес. Това каза за Агенция „Фокус” областният управител на Перник Ирена Соколова във връзка с продължилите валежи от няколко дни. „Дъждът спря или поне с този интензитет, с който беше в предишните дни. Сега вече се дава възможност на екипите на ПБЗН, както и на общинските и на тези от ВиК да могат да осъществяват работата си по отводняване и отвеждане на водата. 6 екипа на ПБЗН работят в Перник заедно с общинските. Два екипа работят в Радомир. Приоритетно в момента е VIII училище в Перник, където е наводнено котелното помещение и опасението е да не стигне до инсталацията, която подава газ. Там работят екипите ПБЗН. Няколко екипа на ВиК работят в кв. „Колош“, на пазара в заведение, в кв. „Изток“ има подадени сигнали“, заяви Соколова. По думите й обикновено естеството на подадените сигнали е за наводнени мазета. „При една част от тях имаме гравитачно оттичане от вчера до днес, но при друга част се налага включването и на специализирана техника. При река Арката и Струма имаме оттичане на водата и опасението от преливане вече го няма. Дигат над село Негованци е скъсана. Имаме тръби и отводнителни съоръжения, които са частично компрометирани и предстои да се възстановяват. В трите къщи в село Негованци се върнаха хората, които бяха евакуирани“, обясни областният управител и уточни, че екипите започват да работят там, тъй като без собствениците това не е било допустимо. „В село Кленовик е извикан екипа на ПБЗН отново да може да съдейства при отводняването на залети помещения“, добави Соколова.  \r\nТя допълни, че няма населени места без електричество. „Нямаме подадени сигнали на единния номер 112 за такива инциденти. На всички хора, които биха искали да подадат сигнали, бих искала да кажа, че единният номер е тел. 112. Едва тогава екипите на отделните помощни звена могат да се включат адекватно. Тогава имаме централно разпределение и официален старт на аварийно-спасителни дейности. Моля всички хора да подават своите сигнали за бедствия на тел. 112. Бих искала да благодаря на кметовете на Перник и Радомир, както и на тези на останалите общини, които бяха в пълна готовност“, заяви Соколова и добави, че кметовете продължават да са активни и ответствени на ситуацията, както и да бъдат мобилизирани с цялата техника и хора. „Това е от голямо значение, защото най-напред превенцията на риска даде своя добър резултат, но след това и добрата и адекватна реакция на общинските екипи, както и на ПБЗН и ВиК. Стиковката и съвместната работа беше много добра и разбира се продължава“, каза още Ирена Соколова.\r\nЛюба АЛЕКСИЕВА", "date": "2017.12.03", "title": "Ирена Соколова, областен управител на Перник: Евакуираните хора от трите къщи в село Негованци се върнаха в домовете си, дъждът в областта спира"}
{"url": "http://www.focus-news.net/news/2017/12/03/2463406/dora-yankova-bsp-s-byudzheta-za-2018-g-gerb-ostavi-razvitieto-na-zdraveopazvaneto-vav-frizera.html", "text": "Не може да се подменя волята на народа чрез депутатите и да се нарушава Конституцията. Това заяви по БНР народният представител от ПГ на „БСП за България” Дора Янкова по повод заявлението на парламентарната група, че ще даде на КС процедурата по приемането на държавния бюджет за 2018 г., съобщиха от пресцентъра на БСП. За средствата, предвидени в бюджета за здравеопазване, Дора Янкова коментира, че ГЕРБ отново са заложили на статуквото, а всичко, свързано с иновации в сектора и модерно здравеопазване, е замразено. „Проблемите си останаха, както и 500 милиона лева задължения на многопрофилните и държавните болници”, добави народният представител. \r\nНа въпрос, свързан с вота на недоверие, заявен от страна на левицата, Дора Янкова коментира, че във вторник на заседание на парламентарната група „БСП за България” ще бъде обсъждан именно този въпрос. \r\nВъв връзка с исканите промени на Конституцията от страна на ГЕРБ заради приватизацията, Дора Янкова заяви, че БСП категорично е на позиция – да се сложи на масата всичко за прехода. „Ние нямаме никакви притеснения да започнем дебат по тази тема. Затова има и инициатива за разговори между лидерите на парламентарните партии, изслушване на главния прокурор - какви наказателни производства е имало във връзка с приватизацията, изслушване на министъра на икономиката - да сподели колко са дружествата, има ли щети, и не само изслушване, но очакваме и мерки”, обясни Дора Янкова.\r\nПо отношение на тежкото положение в Смолянския регион заради обилните валежи, Дора Янкова коментира, че от сутринта обстановката е по-спокойна. Тя се обърна към всички родопчани- да проявят повече човешка солидарност и взаимопомощ един към друг. Янкова коментира, че е нужно създаване на фонд, в който общините да имат средства за почистване на реките и да ги подготвят за подобни тежки ситуации. Тя добави, че е правила такова предложение в парламента, но то не е било прието.", "date": "2017.12.03", "title": "Дора Янкова, БСП: С бюджета за 2018 г. ГЕРБ остави развитието на здравеопазването във фризера"}
{"url": "http://www.focus-news.net/news/2017/12/03/2463407/si-dzinpinkitay-nyama-da-zatvori-vrati-pred-globalniya-internet.html", "text": "Президентът на Китай Си Дзинпин заяви, че страната му няма да затвори врати пред глобалния интернет, но в същото време суверенитетът  в киберпространството е ключов във визията на Пекин за развитие на мрежата, предаде Reuters. \r\n„Китайското киберпространство навлиза в бърза фаза на развитие. Вратите на Китай ще стават все по-отворени“, каза Си в писмено изявление, прочетено по време на форум, посветен на киберполитиката, в южнокитайския град Вужен. \r\nКибер суверенитетът е идеята, че държавите трябва да могат да управляват и контролират своите мрежи без чужда намеса. \r\nКитайската комунистическа партия затегна регулациите в интернет миналата година, като въведе нови инструменти за цензура и правила, принуждаващи компаниите да съхраняват данните си на местни сървъри.   Калина Жекова", "date": "2017.12.03", "title": "Си Дзинпин:Китай няма да затвори врати пред глобалния интернет"}
{"url": "http://www.focus-news.net/news/2017/12/03/2463408/premierat-boyko-borisov-blagodarya-na-vsichki-chlenove-i-simpatizanti-na-pp-gerb-za-usiliyata-koito-veche-11-godini-polagate-za-da-mozhe-stranata-ni-da-se-promenya-kam-po-dobro.html", "text": "Благодаря на всички членове и симпатизанти на Политическа Партия ГЕРБ за усилията, които вече 11 години полагате, за да може страната ни да се променя към по-добро. Това написа премиерът и лидер на ПП ГЕРБ Бойко Борисов в социалната медия \"Фейсбук\" по повод 11-ата годишнина от създаването на партията. \"Пожелавам Ви да сте живи и здрави, за да може заедно да продължим да градим европейското бъдеще на България\", пише още Борисов.", "date": "2017.12.03", "title": "Премиерът Бойко Борисов: Благодаря на всички членове и симпатизанти на ПП ГЕРБ за усилията, които вече 11 години полагате, за да може страната ни да се променя към по-добро"}
{"url": "http://www.focus-news.net/news/2017/12/03/2463409/ministar-lilyana-pavlova-napalno-gotovi-sme-za-evropredsedatelstvoto-tselta-ni-e-balgariya-da-bade-mediator-initsiator-i-balansyor.html", "text": "Напълно готови сме за европредседателството – целта ни е България да бъде медиатор, инициатор и балансьор. Това каза министърът на българското председателство на Съвета на ЕС 2018 г. Лиляна Павлова в предаването „Неделя 150“. „Напълно готови сме и то не само с организационно-логистичната част, много е важно, че сме готови с политическите ангажименти и е много важно да кажем, че сме готови с експертно-аналитичната част. Тя е много съществен елемент от подготовката, която проведохме. Поемайки председателството на Съвета, ние поемаме и 300 спомагателни органи на Съвета, комисии, различни групи, които председателстваме във всички сфери и области в секторните политики, които имаме в общоевропейски контекст и дневен ред“, каза Павлова. По думите ѝ България трябва да е медиатор, инициатор и балансьор през 6-те месеца на председателство. „Това е голямото предизвикателство. Това е важна цел, с която трябва да успеем“, каза тя. Министър Павлова допълни, че България си е поставила амбициозната цел да зададе дневния ред. „Тук мога да кажа, че първият успех вече е факт. Успяхме с усилията на министър-председателя Бойко Борисов, на целия екип на Министерски съвет и на нашите народни представители да защитим темата за Западните балкани и включването на европейската перспектива за тях високо в общоевропейски дневен ред“, заяви Павлова.", "date": "2017.12.03", "title": "Министър Лиляна Павлова: Напълно готови сме за европредседателството – целта ни е България да бъде медиатор, инициатор и балансьор"}
{"url": "http://www.focus-news.net/news/2017/12/03/2463410/kardzhali-naneseni-sa-mnozhestvo-shteti-v-obshtina-kirkovo-vsledstvie-na-obilnite-i-prodalzhitelni-dazhdove.html", "text": "След интензивния валеж от дъжд от вчера има нанесени щети по инфраструктурата на община Кирково, съобщиха от Общината. \r\nПораженията са: \r\n•      Мост на път Бенковски – Китна. Тук след поредните поройни дъждове един от устоите на моста е подкопан в следствие на падналите напречни стени (баражи). Необходимо е спешно възстановяване;\r\n•      Км. Широк – изнесен път в следствие на затлачен водосток. Опасност от прекъсване на пътя- Техника на общината възстановява участъка;\r\n•      Пътища и улици на баластрирана основа са изнесени. Образувани са дерета. Затлачени са водостоци и канавки;\r\n•      В км. Дрангово е активирано свличане на земни маси в махахала Балабанска - техника на общината работи по възстановяване на проходимостта на пътя.\r\n•      В км. Дрангово е застрашена от срутване необитаема сграда. \r\n•      В км. Островец е срутена част от необитаема сграда. \r\n•      В км. Кран пред срутване са 2 необитаеми сгради. Ограничено е преминаването около тях.\r\n•      В км. Подкова – 2 жилищни блока са със наводнени мазета.\r\n•      Км. Чакаларово – активирано свличане на земни маси. Застрашава жилищна сграда.\r\n•      Км. Д.Къпиново – участък от склон над местен път е пред срутване. Има опасност за преминаващите.\r\n•      Км. Горски извор – паднал ел. стълб. Селото в момента се електроснабдява с генератор.\r\n•      На наблюдавания микроязовир „Амбарица“ към 8.00 часа нивото е 2 м под преливника. \r\nВ момента над Кирково се излива отново пороен дъжд.", "date": "2017.12.03", "title": "Кърджали: Нанесени са множество щети в община Кирково вследствие на обилните и продължителни дъждове"}
{"url": "http://www.focus-news.net/news/2017/12/03/2463411/nedyalko-slavov-oblasten-upravitel-na-smolyan-kam-selo-kiselchovo-dostapat-e-prekasnat-ima-golyamo-svlachishte-mezhdu-selata-shiroka-laka-i-stikal.html", "text": "Ситуацията към момента е доста по-спокойна от тази снощи, заяви на извънреден брифинг по повод бедственото положение в община Смолян областният управител Недялко Славов, предаде репортер на Радио „Фокус” – Смолян. „Към 19.00 часа снощи бяхме притеснени поради това, че в критичните участъци, където традиционно се създава проблем нивото на реките беше на кота преливане и това накара Общинският щаб и кмета Николай Мелемов да обявят бедствено положение в унисон с инструкциите на Националния щаб, за да бъдем по-внимателни и да наблегнем на превантивната работа и да има един вид презастраховка. Ситуацията сега е спокойна“, отбеляза Славов. \r\nПо думите му, е отворен пътят към селата Кестен и Жребово в община Девин, единствено не е отворен пътят до село Водни пад, но река Триградска се оттича и до един час ще има достъп и до там. „Най-критично в областта е положението в община Смолян. Към Киселчово достъпът е прекъснат. Има сравнително голямо свлачище между селата Широка лъка и Стикъл, но са взети мерки за разчистване. Обилните валежи предизвикаха множество срутвания по пътищата, но своевременно се отстраняват. В общините Рудозем, Доспат, Борино, Неделино, Баните и Златоград ситуацията е спокойна, все още има достатъчно свободен обем в язовирите. Следим внимателно язовир „Пловдивци“, тъй като нямаме натрупана история през годините, за да видим как се отразяват валежите там предвид това, че е ново съоръжение, но има достатъчен обем. В язовир „Златоград“ остава 1,20 - 1,30 метра до преливане, което значи, че има свободен обем“, посочи Славов. Той подчерта, че остават внимателни предвид прогнозите, които предвещават нови валежи до днес следобед. Той подчерта, че оттокът на реките е солиден и значително са спаднали речните корита на всички реки в областта и най-вече Върбица, Арда и Черна – тези, които по традиция създават най-много проблеми. \r\nНели ГЕРГЬОВСКА", "date": "2017.12.03", "title": "Недялко Славов, областен управител на Смолян: Към село Киселчово достъпът е прекъснат, има голямо свлачище между селата Широка лъка и Стикъл"}
{"url": "http://www.focus-news.net/news/2017/12/03/2463412/pazardzhik-obshtina-velingrad-e-partnyor-po-proekt-za-razvitie-na-biozemedelie.html", "text": "Община Велинград е партньор по проект за развитие на биоземеделие, съобщи за Радио „Фокус“ – Пазарджик Бояна Кирилова от Общината. Тя обясни, че проектът е в резултат на сключен Меморандум за сътрудничество между Община Велинград и „Агробиоинститут“ - София. „Община Велинград вече е част от тригодишен проект по Програма „Хоризонт 2020” на ЕС на стойност 1 млн лв. Партньор по него е и велинградското СУ „Св Св Кирил и Методий”. В проекта участват представители на много високо ниво от водещи европейски институти, свързани с биоземеделие и селскостопански науки във Франция, Швейцария и Гърция. Целта на проекта е създаването на Алианс на познанието в областта на биоземеделието чрез приобщаването на местните фермери към последните иновации в областта“, коментира Кирилова. Тя каза още, че  част от проекта са обучителни модули за селскостопанските производители, както и за ученици и студенти.\r\nВаня НИКОЛОВА", "date": "2017.12.03", "title": "Пазарджик: Община Велинград е партньор по проект за развитие на биоземеделие"}
{"url": "http://www.focus-news.net/news/2017/12/03/2463413/nikolay-melemov-kmet-na-smolyan-dokato-ne-spre-dazhdat-nyama-da-se-otmenya-bedstvenoto-polozhenie-v-obshtinata.html", "text": "Докато не спре дъждът, няма да отменяме бедственото положение в община Смолян, но няма място за паника. Тава каза на извънреден брифинг по повод обилните валежи в общината кметът на Смолян Николай Мелемов, предаде репортер на Радио „Фокус” – Смолян. Мелемов припомни, че снощи в 18.00 часа са направили оглед на река Черна в чертите на града, събрали са информация от цялата община и са обявили бедственото положение. „Мотивът да се обяви бедствено положение е, че наистина прогнозата беше да продължат валежите, а и за да се мобилизират всички сили и средства при необходимост за овладяване на ситуацията“, обясни Мелемов. Той посочи, че на две места се е наложило да правят диги, но имат опит и са подготвени с чували с пясък и техника от фирми. Службите на МВР също помагат, а армията е в готовност. Мелемов обясни, че мярката „бедствено положение“ е била необходима, за де има спокойствие сред гражданите и всички да се мобилизират. \r\nСутринта е спаднало нивото на реката и няма място за паника, всички критични точки се наблюдават, на място се контролира положението, подчерта Мелемов. „В село Киселчово няма бедстващи хора, кметът на Могилица поддържа контакт с тях и те имат всичко необходимо. Къщата в село Смилян се намира много близо до коритото на реката и затова хората оттам са изведени, направени са диги и е овладяна ситуацията. В село Арда излезе реката от коритото, но вчера вечерта нивото е спаднало и са взети мерки. В село Мугла има свлачище, като горските и пътната служба разчистват пътя“, обобщи ситуацията в общината кметът Николай Мелемов. \r\nНели ГЕРГЬОВСКА", "date": "2017.12.03", "title": "Николай Мелемов, кмет на Смолян: Докато не спре дъждът, няма да се отменя бедственото положение в общината"}
{"url": "http://www.focus-news.net/news/2017/12/03/2463414/tadzhikistanski-granichar-e-zaginal-a-drugi-chetirima-sa-raneni-pri-sblasatsi-s-vaorazheni-narkotrafikanti.html", "text": "Таджикистански граничар е загинал, а други четирима са ранени при сблъсъци с въоръжени наркотрафиканти, които са се опитали да преминат границата от Афганистан, предаде AFP. \r\nГраничарите са се опитали да спрат „група от афганистански наркотрафиканти“, които са се опитали да навлязат на територията на Таджикистан на около 220 км югоизточно от Душанбе, се казва в изявление на комисията по национална сигурност на Таджикистан. \r\nСлед престрелката граничната служба е иззела 33 кг наркотици. \r\nТаджикистан, който е най-бедната от бившите съветски републики, споделя граница с дължина 1344 км с Афганистан – най-големият производител на опиум и хероин в света.  Калина Жекова", "date": "2017.12.03", "title": "Таджикистански граничар е загинал, а други четирима са ранени при сблъсъци с въоръжени наркотрафиканти"}
{"url": "http://www.focus-news.net/news/2017/12/03/2463415/reuters-yemenskite-huti-zayaviha-che-sa-izstrelyali-raketa-sreshtu-aets-v-abu-dabi.html", "text": "Йеменските хути заявиха, че са изстреляли ракета срещу атомна електроцентрала в Обединените арабски емирства. Това се казва в съобщение, публикувано на сайта на медия на йеменското движение, предаде Reuters. „Ракетните ни части са изстреляли ракета срещу АЕЦ Барака в Абу Даби“, се казва в съобщението. Засега няма повече подробности.  Калина Жекова", "date": "2017.12.03", "title": "Reuters: Йеменските хути заявиха, че са изстреляли ракета срещу АЕЦ в Абу Даби"}
{"url": "http://www.focus-news.net/news/2017/12/03/2463416/biser-mihaylov-oblasten-upravitel-na-blagoevgrad-poluchen-e-signal-za-otvodnyavane-na-vtorostepenen-pat-mezhdu-satovcha-i-valkosel.html", "text": "Получен е сигнал за отводняване на второстепенен път между Сатовча и Вълкосел. Това каза за Радио „Фокус“ – Пирин Бисер Михайлов, областен управител на Благоевград. По думите му сигналът е подаден преди около час. „През нощта няма получени сигнали за кризисни ситуации на територията на област Благоевград. Остават високи нивата на реките, но няма завишения, а даже можем да отбележим леко понижаване, но то е минимално“, каза Михайлов. \r\nПо отношение на язовирите обстановката е спокойна. „Все пак нека да напомним, че за област Благоевград е обявен и през днешния ден жълт код за превалявания. Екипите продължават да са на място и да следят обстановката по отношение на нивото на реките и язовирите, а при необходимост ще се реагира на подаден сигнал“, каза още Бисер Михайлов. \r\nЛора КАЛЧЕВА", "date": "2017.12.03", "title": "Бисер Михайлов, областен управител на Благоевград: Получен е сигнал за отводняване на второстепенен път между Сатовча и Вълкосел"}
{"url": "http://www.focus-news.net/news/2017/12/03/2463417/veliko-tarnovo-mazh-e-postradal-pri-katastrofa-na-izhoda-na-grada-v-posoka-varna.html", "text": "Мъж е пострадал при катастрофа на изхода на Велико Търново в посока Варна. Сигнал за произшествието е получен малко след 02.00 часа тази нощ на тел. 112, съобщи за Радио „Фокус“ – Велико Търново Марияна Христова, Областната дирения на МВР – Велико Търново. По първоначална информация лек автомобил „Мазда“ е самокатастрофирал. Водачът е с фрактура на ръката. На мястото на инцидента е пристигнал екип на Регионална дирекция „Пожарна безопасност и защита на населението“. Служителите са оказали съдействие при изваждането на шофьора от колата. \r\nЛуиза ТРАНЧЕВА", "date": "2017.12.03", "title": "Велико Търново: Мъж е пострадал при катастрофа на изхода на града в посока Варна"}
{"url": "http://www.focus-news.net/news/2017/12/03/2463418/vratsa-vremenno-dvizhenieto-po-pat-ii-15-miziya-oryahovo-se-izvarshva-dvuposochno-v-edna-lenta-poradi-zemna-masa-na-patnoto-platno.html", "text": "Временно движението по път II-15 Мизия - Оряхово се извършва двупосочно в една лента поради наличие на земна маса на пътното платно. Участъкът е сигнализиран с пътни знаци. Това съобщиха от пресцентъра на Агенция „Пътна инфраструктура”.", "date": "2017.12.03", "title": "Враца: Временно движението по път II-15 Мизия - Оряхово се извършва двупосочно в една лента поради земна маса на пътното платно"}
{"url": "http://www.focus-news.net/news/2017/12/03/2463419/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат Емил Караниколов, министър на икономиката; Десислава Атанасова народен представител от ГЕРБ; Красимир Каракачанов, вицепремиер и министър на отбраната, председател на ВМРО; Росен Карадимов, Институт за нов икономически напредък и Хасан Адемов, народен представител от ДПС.\r\nПовторението на предаването се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2017.12.03", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2017/12/03/2463420/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-4-dekemvri.html", "text": "„Софийска вода” временно ще прекъсне водоснабдяването в някои части на столицата на 4 декември, съобщиха от пресцентъра на дружеството. В понеделник във връзка с подмяна на спирателни кранове на бул. „Христо Ботев“, Център, се налага спиране на водоподаването от 09:00 до 21:00 часа на клиентите на „Софийска вода”, живеещи по бул. „Христо Ботев“ от ул. „Алабин“ до  бул. „Александър Стамболийски“, района между бул. „Александър Стамболийски“, ул. „Братя Миладинови“, ул. „Позитано“ и бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с бул. „Христо Ботев“.\r\nВ понеделник във връзка с реконструкция на уличен водопровод на ул. „Стефан Стамболов“ в с. Бистрица се налага спиране на водоподаването от 09:00 до 21:00 часа на клиентите на „Софийска вода”, живеещи по ул. „Стефан Стамболов“, ул. „Просвета“, ул. „Бреза“, ул. „Никола Крушкин – Чолака“, Цонкова махала. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Крушкин – Чолака“ ъгъла с ул. „Стефан Стамболов“.\r\nВ понеделник във връзка с диагностика на уличен водопровод на ул. „Плиска“ в кв. „Вердикал“ се налага спиране на водоподаването от 10:00 до 16:30 часа на клиентите на „Софийска вода”, живеещи по ул. „Ручей“ от ул. „Варна“ до края на улицата, ул. „Плиска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ручей“ ъгъла с ул. „Бряст“.\r\nВ понеделник във връзка с реконструкция на уличен водопровод на ул. „Слатин дол“ в с. Кокаляне се налага спиране на водоподаването от 10:00 до 17:30 часа на клиентите на „Софийска вода”, живеещи по ул. „Орниче“ и ул. „Слатин дол“ от №4 до №30. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Орниче“ ъгъла с  ул. „Слатин дол“.", "date": "2017.12.03", "title": "„Софийска вода” временно ще прекъсне водоснабдяването в някои части на столицата на 4 декември"}
{"url": "http://www.focus-news.net/news/2017/12/03/2463421/reuters-oglavyavanata-ot-riyad-koalitsiya-e-okazala-vazdushna-podkrepa-za-poddrazhnitsite-na-saleh-v-sana.html", "text": "Боен самолет на оглавяваната от Саудитска Арабия е нанесъл удари по позиции на хутите в Сана в нощта на събота срещу неделя, с което оказа подкрепа на поддръжниците на бившия йеменски президент Али Абдула Салех в борбата им срещу подкрепяното от Иран движение, предаде Reuters. \r\nВ събота Салех оповести, че е готов да отвори „нова страница“ в отношенията си с оглавяваната от Рияд коалиция, сражаваща се в Йемен, ако тя спре атаките срещу йеменските граждани. Този ход може да положи пътя за постигане на край на продължаващата близо три години война. \r\nПоддръжниците на Салех се сражават срещу бойци на хутите в Хада, южен квартал на Сана, където живеят членове на семейството на бившия президент. Сблъсъците започнаха преди четири дни с опита на хутите да превземат главната джамия в града. По данни на Червения кръст, при сраженията са загинали десетки хора, а ранените са стотици.   Калина Жекова", "date": "2017.12.03", "title": "Reuters: Оглавяваната от Рияд коалиция е оказала въздушна подкрепа за поддръжниците на Салех в Сана"}
{"url": "http://www.focus-news.net/news/2017/12/03/2463422/pencho-markishki-ban-palnolunieto-koeto-shte-nastapi-v-1747-chasa-e-studenata-luna-za-nyakoi-indianski-plemena-ot-severna-amerika.html", "text": "Пълнолунието, което ще настъпи на 3 декември в 17:47 часа, е „Студената Луна“ за някои индиански племена от Северна Америка. Това заяви за Агенция „Фокус“ Пенчо Маркишки – физик от Института по астрономия с НАО към БАН. „Същите са го наричали още „Снежната Луна“ или „Луната на дългите нощи“, предвид, че нощите през декември са най-дългите в годината. Това пълнолуние е сравнително близко по време с перигея на Луната – максималното сближаване на нашият естествен спътник със Земята за месец декември. Перигеят ще настъпи в 10:43 часа българско време на 4-ти, когато Луната ще се приближи на 357 495 км от нас“, обясни Маркишки и подчерта, че поради това в много медии пълнолунието в началото на декември е обявено като супер Луна, но в началото на януари 2018 г. ще наблюдаваме суперлуние с още по-близък перигей – на 356 565 км.", "date": "2017.12.03", "title": "Пенчо Маркишки, БАН: Пълнолунието, което ще настъпи в 17:47 часа е „Студената Луна“ за някои индиански племена от Северна Америка"}
{"url": "http://www.focus-news.net/news/2017/12/03/2463423/zam-ministar-stefan-balabanov-oblast-smolyan-e-model-na-povedenie-pri-deystviya-v-situatsii-na-bedstviya.html", "text": "В момента държавата изгражда нов модел на поведение, когато има обявени оранжеви или червени кодове за силен вятър, обилни снеговалежи или дъждове, а именно - започва се отрано да се действа превантивно, за да не се случат по-големи неприятности. Това заяви на брифинг в Смолян по повод обявеното бедствено положение в община Смолян след обилните валежи заместник-министърът на вътрешните работи Стефан Балабанов, предаде репортер на Радио „Фокус“ – Смолян. „Давам област Смолян за пример при действия в подобни ситуации. Още от снощи се убедих как действат различните институции тук. Виждал съм и в други области как действат и ако има неразбиране и небързо изпълнение, тук нещата се извършват изключително бързо и перфектно. Това е един модел за поведение в критични ситуации, който може да се възприеме в цялата страна. Това е в резултат на дългогодишната борба на тази област с такива явления - всяка пролет и всяка есен“, обясни Балабанов. \r\nТой е информиран от институциите, че реките се почистват нормално, ръководните органи на местно ниво имат прогностично виждане за това, какво може да се случи и затова ситуацията е такава, че все още в Смолян и в други села няма залети къщи. „Тук нещата вървят доста добре. Ако в цялата страна се постигне такъв механизъм, а това е и нашето желание, ние в бъдеще ще имаме доста по-успешна борба с тези природни явления. С изключение на нелепия инцидент в село Долен, при който при свлачище загина 62-годишен мъж, няма в страната други загинали хора. В доста сложната обстановка и хората в Кюстендил, и в Перник и София, където имаше доста залети места“, допълни Балабанов. Той каза още, че с природата никой не може да се бори, но когато има план и институциите си взаимодействат както в Смолян, вероятността да се получат трагедии е много по-малка. \r\nНели ГЕРГЬОВСКА", "date": "2017.12.03", "title": "Зам.-министър Стефан Балабанов: Област Смолян е модел на поведение при действия в ситуации на бедствия"}
{"url": "http://www.focus-news.net/news/2017/12/03/2463424/gerb-11-godini-sled-osnovavaneto-na-partiyata-prodalzhavame-borbata-za-evropeyskoto-razvitie-na-balgariya.html", "text": "11 години след началото продължаваме борбата за европейското развитие на България. това се посочва в поздравителния адрес на председателят на партия Бойко Борисов и неговите заместници Цветан Цветанов, Йорданка Фандъкова и Димитър Николов повод годишнината от основаването на ПП ГЕРБ, съобщиха от пресцентъра на партията.:\r\nДнес ГЕРБ навършва 11 години! Основавайки партията на 3 декември 2006 година, си поставихме за цел да сложим край на безпринципното управление на България. Към онзи ден коалицията, която макар и фактически да присъедини България към Европейския съюз, реално отдалечаваше страната ни от стандартите и ценностите на Европа. За нас европейското семейство не е формалност и участието в него е на първо място основано на правила и доверие. А по онова време доверието към българската държава липсваше – както от страна на европейските ни партньори, така и най-вече от българските граждани.\r\n\tЗатова от ГЕРБ поехме отговорността да обединим гражданите в стремежа ни за европейското развитие на България. Тогава взехме решение, което се оказа изключително правилно и ни помага и до днес – да се явяваме самостоятелно на всички избори и винаги да се стремим да управляваме сами. А ако гласовете на гражданите са такива, че се налага да участваме в коалиционно управление, да го правим единствено с партии в център-дясно и след подробно разписано коалиционно споразумение. Това укрепи доверието към нас и хората знаят, че когато управлява ГЕРБ е ясно кой носи отговорността за България.\r\n\tЗаради нашата принципност, откритост и отговорност, успявахме да спечелим почти всички избори през последните 11 години. За този период допуснахме само една сериозна загуба, но тя ни отрезви и ни направи по-силни. Освен това ни показа ясно, че тези, заради които влязохме в политиката, не са се променили ни най-малко за последното десетилетие. При ГЕРБ обаче развитието е видимо. Признавахме си грешките винаги, прочиствахме се и продължавахме напред. Благодарение на това ставаме все по-добри в работата си и това се вижда ясно от все по-ускоряващите се темпове на растеж, който е доказателство за добре свършената ни работа.\r\n\tСпрямо годината на учредяването на ГЕРБ, Брутният вътрешен продукт на България вече се удвои. Основната заслуга за това е на ГЕРБ, защото двете тройни коалиции, доминирани от БСП, ни оставяха кризи, растящи дефицити, задълбочаващи се дългове, изхарчен резерв, спрени еврофондове, намалени кредитни рейтинги, икономически спад и международна изолация. Обратно – и при трите си правителства, ГЕРБ носи на България стабилност, балансирани бюджети, намаляване на дълга, увеличаване на фискалния резерв, работещи еврофондове, повишаване на кредитните рейтинги, икономически растеж и уважение сред международните партньори. Откакто гражданите ни повериха управлението на страната, България неизменно е сред лидерите по макроикономически показатели и растеж в Европейския съюз, което ни доближава с бързи темпове към средните стандарти в Европа.\r\n\tРазбира се, всичко това би останало само статистика, ако не беше използвано за повишаване на качеството на живот на хората. Построихме и рехабилитирахме хиляди километри магистрали, пътища и жп-линии. Изградихме стотици пречиствателни станции, водни съоръжения, канализации и депа за отпадъци. Обновихме обществената среда във всички български общини, а столичното метро се превърна в един от най-успешните инфраструктурни проекти в цяла Европа. Подкрепяме бизнеса да създава стотици хиляди работни места. Не се поддадохме нито за момент на изкушението да увеличим данъците. Намалихме в пъти контрабандата и организираната престъпност. Увеличихме многократно инвестициите в здравеопазването и образованието. Утвърдихме устойчив ръст на пенсиите и минималната работна заплата. \r\n\tВъв външнополитически план ГЕРБ изгради доверие сред нашите съюзници, въз основа на което България се превърна както в лидер и крепител на стабилността на Балканите, така и във важен фактор при взимането на решения за бъдещето на Европа в Брюксел. \r\n\t\tДнес, 11 години след началото, продължаваме борбата за европейското развитие на България. Колкото и невероятно да изглежда, близо 11 години след присъединяването ни към Европейския съюз, в България има сили, които искат отново да ни тласнат в други посоки и по други пътища. През последното десетилетие ГЕРБ е единственият гарант, че бъдещето на децата ни ще бъде европейско. И ние ще продължаваме да го отстояваме, независимо какво ще ни струва това. Въпреки всички конспирации и саботажи от страна на опонентите ни, правителството ни ще запази стабилността в държавата. Ще го правим не заради председателството на ЕС, а заради българите. Защото ние обичаме 100% от българския народ и работим за доброто на всички. \r\n\tНа всички Вас, които работите активно за каузата на ГЕРБ, пожелаваме търпение, разум и вяра. Помнете, че критериите към нас са по-високи. И обществото, и медиите, и чуждестранните ни партньори очакват от нас да бъдем еталон за морал и професионализъм. Това е високата летва, която сами си поставихме и ще поддържаме и занапред. Така че не се отпускайте и се пазете от всичко порочно, защото грешките няма да се толерират. \r\n\tБъдете отворени към младите, образованите и трудолюбивите! ГЕРБ е семейство, в което има място за всички, които са добронамерени и работливи. Усилията на всеки се виждат и оценяват. \r\n\tВ личен план бъдете здрави и спокойни. България става все по-добро място за живот, където децата ще имат по-добър живот от този на родителите си!", "date": "2017.12.03", "title": "ГЕРБ: 11 години след основаването на партията продължаваме борбата за европейското развитие на България"}
{"url": "http://www.focus-news.net/news/2017/12/03/2463425/frenskite-vlasti-obyaviha-oranzhev-kod-za-opasnost-ot-snegovalezhi-i-poleditsi-v-deset-departamenta-na-severoiztochna-frantsiya.html", "text": "Френските власти обявиха „оранжев“  код за опасност от снеговалежи и поледици в десет департамента на Североизточна Франция, съобщи La Connexion. Лошото време ще засегне департаментите Ен, Арден, Об, Марн, От Марн, Мьорт е Мозел, Мьоз, Нор и Вож и ще се задържи до понеделник, когато синоптиците очакват спиране на снеговалежите. \r\nВластите предупреждават жителите да бъдат внимателни по пътищата и да предприемат пътувания само при крайна необходимост. Според метеорологичната служба на Франция, снеговалежите може да доведат до прекъсване на електрическите и телефонните линии.  Калина Жекова", "date": "2017.12.03", "title": "Френските власти обявиха „оранжев“  код за опасност от снеговалежи и поледици в десет департамента на Североизточна Франция"}
{"url": "http://www.focus-news.net/news/2017/12/03/2463426/smolyan-obstanovkata-v-obshtinata-prodalzhava-da-e-kritichna-nyama-zhertvi-i-bedstvashti-hora-kam-momenta.html", "text": "Обстановката в община Смолян продължава да е критична вследствие на проливните дъждове вече трето денонощие. Затворени са пътищата към селата Стикъл, Киселчово и Мугла заради активизирали се свлачища. Техника разчиства и пътищата за Гела и Горово, които са частично затворени. Няма жертви и бедстващи хора към момента. Това съобщиха от пресцентъра на Община Смолян. \r\nКметът Мелемов обикаля денонощно критичните участъци. Всички доброволци от община Смолян през нощта са изграждали диги около реките, които повишиха драстично нивата си. Кризисният щаб е разпределен по критичните места и дава информация постоянно. \r\nОбщина Смолян призовава гражданите да подават сигнали на дежурния в общината на тел. 0301 6 76 25 при възникнали проблеми. \r\nЗаради бедственото положение в Смолян пристигна и зам.-министърът на вътрешните работи Стефан Балабанов. Той посочи, че Смолянска област е за пример за взаимодействието между институциите при кризисни ситуации, обяви кметът Николай Мелемов след среща с него. \r\nБедственото положение в община Смолян продължава да е в сила.", "date": "2017.12.03", "title": "Смолян: Обстановката в общината продължава да е критична, няма жертви и бедстващи хора към момента"}
{"url": "http://www.focus-news.net/news/2017/12/03/2463427/sofiya-avariynite-ekipi-sa-reagirali-na-22-signala-za-zaviryavaniya-na-patni-uchastatsi-i-padnali-darveta-i-kloni.html", "text": "През днешния ден екипи на Дирекция „Аварийна помощ и превенция“ са реагирали на 22 сигнала за завирявания на пътни участъци и паднали дървета и клони. Това съобщиха от пресцентъра на Столична община. Почиства се от паднали камъни по велоалеята в Панчарево. Екипите проверяват и проходимостта на шахтите по Южната дъга, бул. „Цариградско шосе“, бул. „Българи“, бул. „Евлоги и Христо Георгиеви“, пътни участъци в район „Витоша“. Със заповед на кмета на София Йорданка Фандъкова е разпоредено на районите кметове да организират постоянно наблюдение на нивата на язовирите, реките и критичните участъци в столицата.\r\nДо момента са направени 3 обхода на всички реки и язовири. Обстановката в район „Нови Искър“ след обилните дъждове се нормализира. Надградена е дигата на река Какач при с. Кубратово. Продължава контролираното източване на язовирите „Мърчаево“, „Мрамор“ и „Суходол“. Нивата им се наблюдават постоянно. Към момента няма нарушени диги, проводимостта на реките е осигурена, а нивата им се понижават.", "date": "2017.12.03", "title": "София: Аварийните екипи са реагирали на 22 сигнала за завирявания на пътни участъци и паднали дървета и клони"}
{"url": "http://www.focus-news.net/news/2017/12/03/2463428/legendi-za-balgariya-tutrakan-e-edin-ot-nay-drevnite-balgarski-gradove-koyto-stava-izvesten-kato-grad-na-ribarite-i-na-voynskata-slava.html", "text": "Тутракан е един от най-древните български градове, който става известен като Град на рибарите и на войнската слава. Това каза Даниела Иванова, уредник в Исторически музей – Тутракан в интервю за предаването „Легенди за България“ по Радио „Фокус“. Тя обясни, че на това място през 40-те и 50-те сл.Хр. възниква римското селище Трансмариска, което до края на III в. той е бил постоянен военен пункт на Дунавския лимес. \r\nПо думите ѝ след Освобождението в Тутракан се откриват книгопечатници, издават се 7 вестника. Има читалище, театро, дори има кафе - шантан. Делници и празници се редят в живота на тутраканци. Голяма част от тях са рибари, лодкари, търговци, тъй като Тутракан е свързан с река Дунав и съответно тя изхранва и тях, и децата им. \r\nИванова обясни, че животът на жителите рязко сменя посоката си през 1913 г., когато Тутракан попада в пределите на Кралство Румъния и е изградена модерна военна крепост. „Българите се бият за своята земя на 5 и 6 септември 1916 г., когато тук се разиграва едно от най-големите сражения по време на Първата световна война. Всички загинали в битката за Тутракан почиват заедно в Мемориален комплекс „Военна гробница“ – победителите българи и немци, съответно и победените румънци. Във военното гробище отдаваме почит на дедите ни, които пожертват живота си, пеейки „О, добруджански край“ с мощно „Ура“ и безпримерна храброст успяват да превземат силно укрепената румънска крепост само за 33 часа. Именно заради това всъщност Тутракан е един от най-древните градове, който става известен като Град на рибарите и на войнската слава“, заяви Даниела Иванова.", "date": "2017.12.03", "title": "„Легенди за България“: Тутракан е един от най-древните български градове, който става известен като Град на рибарите и на войнската слава"}
{"url": "http://www.focus-news.net/news/2017/12/03/2463429/reuters-zhan-klod-yunker-shte-razgovarya-s-deputati-ot-evroparlamenta-predi-da-se-sreshtne-s-britanskiya-premier.html", "text": "Председателят на Европейската комисия Жан-Клод Юнкер и главният преговарящ от страната на Брюксел за Брекзит Мишел Барние ще разговарят с депутати от Европарламента в понеделник сутринта, съобщи Reuters и коментира, че срещата може да се разглежда като поредния знак, че споразумението за излизането на Великобритания от ЕС с Лондон може да е готово. \r\nПо-късно през деня двамата ще се срещнат с британския премиер Тереза Мей за работен обяд в Брюксел. Според дипломати, споразумението по ключовите въпроси, които възпрепятстват преминаването към преговорите за бъдещите търговски отношения, е близо. Един от въпросите, по които има разногласия между Лондон и Брюксел, са правата на гражданите на ЕС на Острова след Брекзит.  Калина Жекова", "date": "2017.12.03", "title": "Reuters: Жан-Клод Юнкер ще разговаря с депутати от Европарламента преди да се срещне с британския премиер"}
{"url": "http://www.focus-news.net/news/2017/12/03/2463430/plovdiv-narodnite-predstaviteli-ot-gerb-shte-provedat-priemni-s-grazhdani.html", "text": "Народните представители от ПП ГЕРБ от 16-ти МИР Пловдив-град ще приемат граждани от избирателния си район в понеделник, 4 декември, съобщиха от пресцентъра на партията.\r\nМенда Стоянова – председател на Комисията по бюджет и финанси в 44-тото Народно събрание – ще се срещне с граждани от 16.00 в централния офис на ПП ГЕРБ на бул. „Марица” 91.\r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на ПП ГЕРБ на улица „Прага” 2. \r\nАтанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов” № 21.\r\nСпас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на ПП ГЕРБ на ул. „Коста Паница” № 5.", "date": "2017.12.03", "title": "Пловдив: Народните представители от ГЕРБ ще проведат приемни с граждани"}
{"url": "http://www.focus-news.net/news/2017/12/03/2463431/pregled-na-mezhdunarodnite-novini-do-13-chasa-agentsiya-fokus.html", "text": "Тази година жителите на Литва са започнали да планират почивката си за следващото лято необичайно рано, съобщава LRT. Най-популярни дестинации за литовските туристи са Турция, Гърция и България. \r\nСпоред представител на местна туристическа агенция, закупените почивки от литовците за следващата година са с три-четири пъти повече от предишните години. Тази тенденция отчасти е свързана със студеното и дъждовно лято в Литва, посочва туроператорът. В Турция, Гърция и България лятото е доста по-топло, отколкото в Литва, а цените са дори по-ниски от тези в литовските курорти, отбелязва LRT.Боен самолет на оглавяваната от Саудитска Арабия е нанесъл удари по позиции на хутите в Сана в нощта на събота срещу неделя, с което оказа подкрепа на поддръжниците на бившия йеменски президент Али Абдула Салех в борбата им срещу подкрепяното от Иран движение, предаде Reuters. \r\nВ събота Салех оповести, че е готов да отвори „нова страница“ в отношенията си с оглавяваната от Рияд коалиция, сражаваща се в Йемен, ако тя спре атаките срещу йеменските граждани. Този ход може да положи пътя за постигане на край на продължаващата близо три години война. \r\nПоддръжниците на Салех се сражават срещу бойци на хутите в Хада, южен квартал на Сана, където живеят членове на семейството на бившия президент. Сблъсъците започнаха преди четири дни с опита на хутите да превземат главната джамия в града. По данни на Червения кръст, при сраженията са загинали десетки хора, а ранените са стотици.  Йеменските хути заявиха, че са изстреляли ракета срещу атомна електроцентрала в Обединените арабски емирства. Това се казва в съобщение, публикувано на сайта на медия на йеменското движение, предаде Reuters. „Ракетните ни части са изстреляли ракета срещу АЕЦ Барака в Абу Даби“, се казва в съобщението. Засега няма повече подробности. Движението на влаковете в Англия е нарушено заради авария в лондонската железопътна мрежа, съобщава BBC. Движението на влакове до и от лондонската гара Юстън ще остане спряно поне до обяд. Аварийните екипи трябва да подменят над 500 метра кабели. Причината за аварията, която се е случила в петък в района на Уембли в северозападната част на столицата, е неизвестна. Засегнато е движението на влаковете между лондонската гара „Юстън“, „Уатфорд Джънкшън“, гарите в Бирмингам и Манчестър. Избирателите във френския средиземноморски остров Корсика гласуват на първия тур на местните избори, предаде радио Voice of America. \r\nКампанията навярно нямаше да привлече внимание, ако не беше инициативата за независимост в испанската област Каталуния, където стремежите за отделяне от Испания бяха централна тема в световните медии и насочиха вниманието към други региони с настроения за автономия. \r\nВ неделните избори ще участват кандидатите от седем партии, се очаква силно представяне на националистите от партията „За Корсика“. \r\nЦелта на вота е сливане на двете административни територии на острова в една. Значението му обаче излиза отвъд бюрокрацията. Гласуването се очаква да консолидира властта на председателя на управителния съвет на Корсика Жил Симеони и националистите, които спечелиха изборите през 2015 г., като подхраниха надеждите за автономно управление. \r\nГолемият въпрос не е дали, а с колко ще спечелят националистите, казва Тиери Доминиси,  експерт за Корсика от университета в Бордо. Той обясни, че националистите се надяват да спечелят мнозинство още на първия рунд и да не се стига до втори тур. След това те може да се сравнят с Каталуния и да поискат повече автономност от Франция или дори пълна независимост. \r\nДоминиси и други експерти обаче смятат, че подобни мечти са нереалистични. Богатата и изобилстваща Каталуния и относително бедната и рядко населена Корсика нямат много общо помежду си, като се изключи силната културна идентичност, включително свой език. Корсика получава съществени субсидии от френското правителство и много от жителите на острова не искат да се лишат от тях, казва анализаторът Филип Моро Дефарж, който добавя, че туризмът - движеща сила в икономиката на острова, е силно зависим от континенталната част на Франция. Френските власти обявиха „оранжев“  код за опасност от снеговалежи и поледици в десет департамента на Североизточна Франция, съобщи La Connexion. Лошото време ще засегне департаментите Ен, Арден, Об, Марн, От Марн, Мьорт е Мозел, Мьоз, Нор и Вож и ще се задържи до понеделник, когато синоптиците очакват спиране на снеговалежите. \r\nВластите предупреждават жителите да бъдат внимателни по пътищата и да предприемат пътувания само при крайна необходимост. Според метеорологичната служба на Франция, снеговалежите може да доведат до прекъсване на електрическите и телефонните линии. След успеха си на изборите от септември, германската антиимигрантиска партия „Алтернатива за Германия“ си избра ново ръководство, предаде  Euronews. \r\nВременният лидер Йорг Мойтен в събота бе преизбран за съпредседател на партиен конгрес в Хановер. До него начело на партията ще застане Александър Гауланд, който също получи подкрепа от делегатите на първата конференция на „Алтернатива за Германия“, откакто влезе за пръв път в парламента. \r\nЗа Гауланд, това е завръщане в ръководството на партията. Той  заемаше поста председател до 2015 г.  76-годишният Гауланд предизвика гневна реакция преди парламентарните избори с изказването си, че германците трябва да се гордеят с постиженията на германските войници през двете световни войни. Думите му обаче не попречиха на „Алтернатива за Германия“ да спечелят 94 места в Бундестага. \r\nГауланд замести Фрауке Петри, която напусна редиците на партията, за да влезе в парламента като независим депутат. \r\nИзненадващото й решение бе обявено два дни след като „Алтернатива за Германия“ стана първата крайнодясна партия, която печели места в парламента след 50-те години на миналия век. Броят на загиналите при сблъсък между рибарска лодка и танкер край западното крайбрежие на Южна Корея достигна 13 души, предаде AFP. На борда на рибарската лодка, която след удара е потънала, е имало 20 пътници и двама моряци. Инцидентът е станал в около 6 часа местно време близо до пристанищния град Инчон. \r\nВ резултат са загинали 13 души, седем са ранени. В неизвестност остават двама души, сред които и капитанът на лодката, посочват от бреговата охрана. Агенцията по противоракетна отбрана на САЩ (MDA) ще разположи нови системи за противоракетна отбрана по американското западно крайбрежие, предаде Reuters, като се позова на представители на Конгреса. Решението е свързано с опасенията за потенциална атака от Северна Корея. Очаква се да бъдат разположени системи за противоракетна отбрана THAAD, подобни на вече приведените в действие в Южна Корея, защитаващи я от потенциална атака от северната й съседка. \r\nЗачестилите ракетни изпитания на Пхенян и способността на севернокорейските ракети да достигнат континенталната част на САЩ повишиха натиска над американското правителство да засили противоракетната си защита. \r\nВ сряда Северна Корея тества нов вид междуконтинентална балистична ракета, която може да прелети над 13 000 км. Това поставя Вашингтон в обхвата й, посочва Reuters.", "date": "2017.12.03", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/12/03/2463432/sashka-simova-za-men-balgarskata-koleda-e-neshto-mnogo-hubavo-zashtoto-pomaga-na-mnogo-hora.html", "text": "За мен „Българската Коледа“ е нещо много хубаво, защото помага на много хора да се справят. Това каза за Агенция „Фокус“ Сашка Симова от София – майка на 8-годишно дете с диагноза Хроничен нефритен синдром, подпомогнато от кампанията „Българската Коледа“. „За първи път участваме в тази инициатива. Тя ни подпомогна със средства за лекарства. Заболяването на детето е на бъбреците. Има проблем и като направи някаква инфекция, една мембрана се наранява, започва да изпуска белтъка и трябва да пие лекарства“, разказа Симова и уточни, че синът й взима по 4 хапчета на ден или за 25 дни стига една кутия, която струва около 90 лв. „Преди това от болницата ни даваха лекарствата, но ни казаха, че вече са преместени към „Българската Коледа“, добави още майката на 8-годишното момче.\r\nЛюба АЛЕКСИЕВА", "date": "2017.12.03", "title": "Сашка Симова: За мен „Българската Коледа“ е нещо много хубаво, защото помага на много хора"}
{"url": "http://www.focus-news.net/news/2017/12/03/2463433/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ПП ГЕРБ в град Пловдив ще проведат приемни с гражданите от 4 до 7 декември, съобщиха от пресцентъра на партията.\r\n Понеделник, :\r\nДаниела Дженева, от 17 до 18:00 часа в офиса на ПП ГЕРБ в район „Южен”, ул. „Академик Петър Динеков”№ 1А\r\nСпартак Николов, от 17:00 до 18:30 часа в офиса на ПП ГЕРБ в район „Източен” на ул. „Коста Паница”№5\r\nВихър Захов,  от 17:00 до 18:30 часа в офиса на ПП ГЕРБ в район „Източен” на ул. „Коста Паница”№ 5\r\nВера Тоскова, от 16 до 18:00 часа в офиса на ПП ГЕРБ в район „Тракия” в жк. „Тракия”бл.91.\r\nАлександър Радев, от 17:30  до 19:00 часа в офиса на ПП ГЕРБ в район „Централен” на ул. „Прага” № 2. \r\nАтанас Узунов, от 17:30  до 19:00 часа в офиса на ПП ГЕРБ в район „Южен” на ул. „Академик Петър Динеков” №1А\r\nОбщинският съветник от ПП ГЕРБ в Общински съвет – Пловдив Иван Вичков ще приема граждани във вторник, , от 16.00 до 18:00 часа в офиса на ПП ГЕРБ в район „Тракия”в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, , ще се проведат приемни с граждани на общински от ПП ГЕРБ в Общински съвет - Пловдив:\r\nРадослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани от 16 до 18:00 часа в офиса на ПП ГЕРБ в район „Южен” на ул. „Академик Петър Динеков”№1А. \r\nГеорги Василев, от 16 до 18:00 часа в офиса на ПП ГЕРБ в район „Южен” на ул. „Академик Петър Динеков”№1А. \r\nД-р Аргир Аргиров, от 17:30  до 18:30 часа в офиса на ПП ГЕРБ в район „Южен” на ул. „Академик Петър Динеков”№1А. \r\nАни Лафчиева, от 17:00 до 18:30 часа в офиса на ПП ГЕРБ в район „Източен” на ул. „Коста Паница”№5. \r\nЕмил Русинов, от 17:30 до 19:00 часа в офиса на ПП ГЕРБ в район „Източен” на ул. „Коста Паница”№5. \r\nВ четвъртък, , общинските съветници от ПП ГЕРБ в Пловдив ще проведат приемни с гражданите:\r\nПетър Попов, от 17:30 до 19:00 часа в офиса на ПП ГЕРБ в район „Западен” на ул. „Царевец” № 9. \r\nЯсен Михайлов, от 17:30 до 19:00 часа в офиса на ПП ГЕРБ в район „Западен” на ул. „Царевец” № 9. \r\nГошо Къчков, от 17:30 до 19:00 часа в офиса на ПП ГЕРБ в район „Северен” на бул. „Марица” №91. \r\nПенчо Малинов, от 17:00 до 18:30 часа в офиса на ПП ГЕРБ в район „Източен” на ул. „Коста Паница” №5. \r\nВеселин Маневски, от 16 до 18:00 часа в офиса на ПП ГЕРБ в район „Южен” на ул.  „Академик Петър Динеков” № 1А.", "date": "2017.12.03", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2017/12/03/2463434/prof-iliya-todev-konstantin-darzhilov-se-proyavyava-kato-plamenen-balgarski-patriot-prez-vazrazhdaneto.html", "text": "Константин Държилов се проявява като пламенен български патриот през Възраждането. Това каза историкът проф. Илия Тодев от Института за исторически изследвания към Българската академия на науките (БАН) в интервю за Агенция „Фокус“ за българските книжовници от Македония през Възраждането, за Константин Държилов  и рода Държиловци. Проф. Тодев поясни, че Константин Държилов е под влияние на Димитър Миладинов, с когото го свързва близка дружба, и на Георги С. Раковски, с когото си кореспондира. Историкът посочи, че Константин Държилов е книгоиздател и търговец. „Той, заедно с брат си Киряк, открива печатница и книжарница в Солун (1852-60) и е начело на всички родолюбиви начинания в Солун, поддържа връзка с Цариградската българска колония, кореспондира си с видни възрожденци, събира и издава етнографски и фолклорни материали, докрай остава непоколебим бранител на българското име. И не е никак случайно, че когато в Солун се създава българска община (1868), за пръв неин председател е избран тъкмо Константин Държилов“, поясни проф. Тодев. \r\nИсторикът разказа и за децата на Константин Държилов – Славка и Георги Динкови.  По думите на проф. Тодев Георги Динков е бил прославен учител и общественик. „Главната заслуга за откриването на Солунската българска община се отдава на Георги Динков. Общината ръководи цялостния обществен живот на българите в града и епархията и ги представлява пред османските власти. Особено големи и резултатни грижи тя полага за усъвършенстване на просветата и за отваряне на българска църква в Солун. За официална дата на основаването ѝ се счита 8 февруари 1868 г., когато 850 солунски българи от зидарския, шивашкия, дърводелския, скотовъдния, кожухарския и търговския еснаф дават писмено пълномощие на свои по-видни съграждани да ги представляват и да се грижат за църковно-обществения им напредък. Общината престава да съществува след убийството на нейния председател архимандрит Евлоги през Междусъюзническата война 1913 г.“, разказа проф. Илия Тодев.  За сестрата на Георги Динков, Славка, проф. Илия Тодев поясни, че тя предизвиква възторга на българските патриоти с откриването на първото девическо училище в Солун. „Цариградските български вестници приветстват това като „знамение за българския народ”, а мнозина правят доброволни дарения за него. Дейността на Славка Динкова не се изчерпва с преподаването. Тя пише писма, призоваващи към грижи за просветата, сътрудничи на Славейковата „Македония”,  като брани модерни за времето си образователни и възпитателни принципи и разпространява идеята за равноправие на жените“, допълни проф. Илия Тодев. \r\nДеница КИТАНОВА", "date": "2017.12.03", "title": "Проф. Илия Тодев: Константин Държилов се проявява като пламенен български патриот през Възраждането"}
{"url": "http://www.focus-news.net/news/2017/12/03/2463435/fox-news-sblasatsite-v-yemen-eskalirat.html", "text": "Сблъсъците в столицата на Йемен ескалират, предаде Fox News. Сраженията между шиитските бунтовници, известни като хути, срещу бойци, лоялни на бившия президент на страната Али Абдула Салех, в Сана продължават вече пети ден. \r\nМеждувременно, признатият от международната общност президент на Йемен Абд Рабу Мансур Хади, който е в самоналожено изгнание в Саудитска Арабия, подаде ръка за помирение към Салех, като заяви, че ще подкрепи „всяка група, сражаваща се срещу терористите хути“.  Той обаче не спомена името на своя бивш партньор, превърнал се в съперник, Салех.  Калина Жекова", "date": "2017.12.03", "title": "Fox News: Сблъсъците в Йемен ескалират"}
{"url": "http://www.focus-news.net/news/2017/12/03/2463436/smolyan-kamani-sa-padnali-po-patya-asenovgrad-smolyan-predi-otbivkata-za-laki.html", "text": "Камъни са паднали по пътя Асеновград - Смолян, преди отбивката за община Лъки в посока Смолян, предаде репортер на Агенция „Фокус”.", "date": "2017.12.03", "title": "Смолян: Камъни са паднали по пътя Асеновград - Смолян, преди отбивката за Лъки"}
{"url": "http://www.focus-news.net/news/2017/12/03/2463437/iliana-benovska-g-n-borisov-g-zha-ninova-g-n-karadaya-g-n-simeonov-koy-koga-i-kak-shte-slozhi-tochka-na-ezika-na-omrazata.html", "text": "Г-н Борисов, г-жа Нинова,г-н Карадайъ, г-н Симеонов – кой, кога и как ще сложи точка на езика на омразата? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването. \r\nНека първо да честитим на Бойко Борисов и членовете и симпатизантите на ГЕРБ 11-ата годишнина. Да им пожелаем да работят за национални каузи и просперитет на България. За да им напомним, че с такива очаквания са избирани на власт вече 6 години.\r\n Коледата, май, се отлага… Не само защото заради дъжда не запалихме светлините на елхата в София. А защото: \r\n-\tзащото БСП ще сезира КС за Бюджет 2018-та\r\n-\tзащото Корнелия Нинова и ПГ на БСП искат вот на недоверие, Мустафа Карадайъ и ДПС искат „демонтаж“ на коалицията ГЕРБ-ОП, а вицето от НФСБ Валери Симеонов се сърди посред нощ, че е игнориран от решението дали експредседателят на 44 НС Димитър Главчев да си подаде оставката\r\n-\tзащото Борисов иска ревизия на приватизацията, Нинова пък иска ревизия на целия преход, Пеевски, Цонев и Хамид пък искат спиране на вторичното разграбване на КТБ\r\n-\tзащото докато Борисов и Сакскобургготски танцуваха със саби в Риад и работеха за инвестиции от Саудитска Арабия, Корнелия Нинова (която контра съди в СГС Борисов, че я нарекъл „госпожа Лъжа“, а пък той я съди, защото казала за него: „Крадецът вика: Дръжте крадеца!“) та Корнелия Нинова поиска „лидерска“ среща с Борисов - дали този път не й е дошло на ум да се разбира „по женски“, а не „по мъжки“ с премиера\r\n-\tзащото БСП ще вика в НС министъра на финансите Владислав Горанов за натиск от НАП върху съдии, адвокати и редови български граждани  \r\n-\tзащото за пръв път в историята някой председател на БСП се самонарече „лидер“, както постъпи Нинова, която обаче отказа на областния на БСП – Пловдив Георги Гергов БСП да проведе политическа кампания за отмяна санкциите срещу Руската федерация\r\n-\tзащото ВМРО остро се противопостави държавата да предостави на Сакскобургготски спорни имоти и Каракачанов намекна, че  коалиционен съвет ГЕРБ-ОП трябва да го обсъдят\r\nМоже пък Коледа да не се отлага:\r\n-  защото S&P Global Ratings повиши кредитния рейтинг на България\r\n-  защото Международната рейтингова агенция „Fitch“ също повиши кредитния рейтинг на България\r\n- защото,май, ще се разкрие кой точи парите на здравната система след като Бойко Борисов свика финансовия министър Владислав Горанов, здравния министър Кирил Ананиев, вътрешния министър Валентин Радев, ръководителя на Специализираната прокуратура Иван Гешев и директора на ГДБОП Ивайло Спиридонов\r\n-  защото Мустафа Карадайъ се застъпи за членството на България в Шенген пред холандския премиер Марк Руте\r\n-  защото  Станишев заяви, че ПЕС ще се бори за Социална Европа на една скорост и без бюджетни ограничения\r\n-  защото България, Албания и Македония поставиха началото на изграждане на обща платформа за сигурност\r\n-  защото Борисов продължава мисията си за обединяване на Балканите и уравновесяване на отношенията по оста Турция - България - Европа\r\n-  защото предстои българското европредседателство\r\n-  защото ще честваме 75-ия юбилей на актьора и политик Стефан Данаилов\r\n-  защото Плевнелиев, на когото опитах да връча гнила ябълка, бил влюбен…\r\nГ-н Борисов, г-жа Нинова, г-н Карадайъ, г-н Симеонов – кой, кога и как ще сложи точка на езика на омразата?\r\nАз съм Беновска и питам.", "date": "2017.12.03", "title": "Илиана Беновска: Г-н Борисов, г-жа Нинова, г-н Карадайъ, г-н Симеонов – кой, кога и как ще сложи точка на езика на омразата"}
{"url": "http://www.focus-news.net/news/2017/12/03/2463438/pazardzhik-nivoto-na-reka-maritsa-kray-grada-se-e-povishilo-s-30-sm.html", "text": "В резултат на валежите през последните дни нивото на река Марица при Пазарджик се е повишило с 30 сантиметра, според справка на сайта на Националния институт по метеорология и хидрология (НИМХ). Покачило се е и нивото на река Тополница при село Поибрене с 5 сантиметра. При останалите по-големи реки в областта се отчита леко понижение в нивата им, като при река Чепинска то е с 2 сантиметра. \r\nВ областния град Пазарджик не се регистрира покачване на нивото на канала „Паша арк“.", "date": "2017.12.03", "title": "Пазарджик: Нивото на река Марица край града се е повишило с 30 см"}
{"url": "http://www.focus-news.net/news/2017/12/03/2463439/legendi-za-balgariya-tutrakanskiyat-muzey-e-edinstveniyat-v-balgariya-osveten-ot-negovo-preosveshtenstvo-patriarh-neofit.html", "text": "Тутраканският музей е единственият в България, осветен от негово преосвещенство патриарх Неофит. Това каза Даниела Иванова, уредник в Исторически музей – Тутракан в интервю за предаването „Легенди за България“ по Радио „Фокус“. Тя обясни, че сградата, в която се помещава днес музеят,  е построена през 1907 г. и се използвала като градска баня. „Тя изключително красив архитектурен паметник, културна ценност от местно значение. Като музей се открива на 3 септември 1974 г. За времето си това е единственият музей по поречието на река Дунав, като още с откриването си музеят е наречен Новото културно завоевание за Тутракан и Силистренски окръг“, заяви Даниела Иванова. Тя обясни, че самата експозиция представя уреди, пособия, принадлежности за риболов по Дунав и прилежащите й блата от най-древни времена до нашето съвремие. Също така в експозицията е представено голямото разнообразие на мрежести и кукести уреди, използвани при риболов. Всяка мрежа има специфична конструкция, свое предназначение за риболов и определения вид риба. \r\nНа втория етаж е експонирана минерална сбирка от Националния музей за земята и хората. Обособени са следните тематични колекции: Скъпоценни и декоративни камъни, Минирали на земята, Минерали на България, Учебна колекция „Полезно изкопаеми“, Минерално разнообразие, Ресурси на Североизточна България, също така има и 4 гигантски кристала. \r\n„Тутраканският музей може да се похвали с това, че е единственият музей в България, който е осветен от негово преосвещенство патриарха на България Неофит. Тържественото освещаване се състоя преди няколко години – точно на Никулден, на 6 декември 2013 г. И когато за пръв път в историята на Тутракан празнична света литургия в чест на св. Никола и за благоденствие на жителите на Община Тутракан се отслужи от българския патриарх в храма „Св. Николай“, обясни уредникът на музея.", "date": "2017.12.03", "title": "„Легенди за България“: Тутраканският музей е единственият в България, осветен от негово преосвещенство патриарх Неофит"}
{"url": "http://www.focus-news.net/news/2017/12/03/2463440/prof-iliya-todev-monografichno-genealogichesko-izsledvane-za-darzhilovtsi-ne-e-praveno-no-ima-tekstove-koito-razglezhdat-roda-kato-tsyalo.html", "text": "Монографично генеалогическо изследване за Държиловци не е правено, но има текстове, които разглеждат рода като цяло. Това каза историкът проф. Илия Тодев от Института за исторически изследвания към Българската академия на науките (БАН) в интервю за Агенция „Фокус“ за българските книжовници от Македония през Възраждането, за Константин Държилов и рода Държиловци. „Истина е, че напоследък тази тема изглежда пренебрегната, макар за Македония да се пише много – но като че ли интересът е насочен най-вече към ВМРО и нейните дела. От друга страна, постмодернистките атаки срещу Българското възраждане нанесоха сериозни поражения върху историческата ни наука, изследваща 19 век – и това в голяма степен обяснява защо дейци като Държиловци не се радват на подобаващо внимание“, коментира проф. Тодев. По думите му през Възраждането, както в цяла Македония, така и в нейната южна част (която сега е в пределите на Гърция и която се нарича още Егейска Македония), има опазено и активно българско самосъзнание, но неговите изяви срещат сериозни пречки.\r\nДеница КИТАНОВА", "date": "2017.12.03", "title": "Проф. Илия Тодев: Монографично генеалогическо изследване за Държиловци не е правено, но има текстове, които разглеждат рода като цяло"}
{"url": "http://www.focus-news.net/news/2017/12/03/2463441/liderat-na-bsp-korneliya-ninova-vazhni-sa-pravata-na-balgarite-vav-velikobritaniya-pri-pregovori-za-izlizaneto-ot-es.html", "text": "\"В рамките на заседанието на Съвета на ПЕС разговаряхме за това, че България поема председателството в сложен момент, когато се водят съществените преговори за излизането на Великобритания от ЕС\". Това написа в своя Фейсбук профил лидерът на БСП Корнелия Нинова. \"Радвам се, че се срещнах с Джереми Корбин - председател на лейбъристите. В този процес за нас са важни последиците за общата европейска политика, но също толкова важни са придобитите вече права на българските граждани на Острова и тяхното бъдеще. Това подчертах и при двустранните ми срещи с левите лидери от Европа. Радвам се, че за това имаме подкрепата от нашето политически семейство\", добави тя.", "date": "2017.12.03", "title": "Лидерът на БСП Корнелия Нинова: Важни са правата на българите във Великобритания при преговори за излизането ѝ от ЕС"}
{"url": "http://www.focus-news.net/news/2017/12/03/2463442/ekipite-na-sofiyska-voda-prodalzhavat-rabota-po-otstranyavane-na-avarii-i-otvodnyavane-na-patni-uchastatsi-i-zhilishtni-sgradi.html", "text": "Екипите на \"Софийска вода\" продължават работа по отстраняване на аварии и отводняване на пътни участъци и жилищни сгради. Това съобщиха от пресцентъра на дружеството. Последните две денонощия и обилните валежи в София мобилизираха работата на екипите на \"Софийска вода\" АД, които отстраняват постъпващите сигнали за наводнени пътни и жилищни сгради. Падналите над 40 л/кв. м изкараха екипите на адресите, постъпващи по всички канали на дружеството и в пълен синхрон с аварийните служби на Столична община, за отстраняване на засегнати участъци и осигуряване на нормалния живот на столичани.\r\nЗа изминалите двете денонощия на 1 и 2 декември са постъпили 143 сигнала за проблеми с уличната канализация и наводнени участъци, следствие на обилните продължителни валежи. Отстранени са 102 от подадените локации и продължава работата по останалите. Постъпващата информация увеличи десетократно необходимостта от намесата на \"Софийска вода\" и аварийните екипи на Столична община като на терен работят всички налични технически и човешки ресурси на дружеството от \"Канализация\". Контролен център (който приема, обработва и насочва сигналите) и оперативните екипи на \"Канализация\" работят на удължено работно време. През деня на територията на София са мобилизирани 7 екипа и още 2 дежурни през нощта.\r\nПриоритетно се работи по сигналите за запушени канали и запушени сградни канализационни отклонения. \"Софийска вода\" разшири обсега на действията си и върху обекти, които не са пряка отговорност на дружеството - запушени вертикални дъждоприемни (улични) шахти, неприети за обслужване канали, прелели дерета (бул. \"Цар Борис 3\" и бул. \"Никола Петков\", където бе преля подземната река, ул. \"Пушкин\" и Околовръстно шосе (излязлата от коритото си река в Бояна).\r\nВ тежките условия се извършват дейности по обследване, аварийни ремонти, видеозаснемане на критични участъци. Няма невъзложени обекти след постъпили сигнали. Дружеството продължава работа по тях и е в готовност да действа със Столична община до нормализиране на обстановката и осигуряване на нормалния живот в София.", "date": "2017.12.03", "title": "Екипите на \"Софийска вода\" продължават работа по отстраняване на аварии и отводняване на пътни участъци и жилищни сгради"}
{"url": "http://www.focus-news.net/news/2017/12/03/2463443/nedyalko-slavov-oblasten-upravitel-na-smolyan-golyamo-srutishte-e-prekasnalo-dostapa-do-selo-mugla.html", "text": "Станало е голямо срутище край село Мугла, което е прекъснало достъпа до селото. Това каза за Агенция „Фокус“ областният управител на Смолян Недялко Славов във връзка с обстановката в областта след обилните дъждове. Той уточни, че кметът на Община Смолян Николай Мелемов е на място. По думите му с изключение на това обстановката в общината е значително по-спокойна. „Времето се разяснява, даже слънце се показа. Не вали може би от около два часа. Имаме още притеснения със свлечени камъни, със затруднен достъп до населените места“, каза Недялко Славов. \r\nДеница КИТАНОВА", "date": "2017.12.03", "title": "Недялко Славов, областен управител на Смолян: Голямо срутище е прекъснало достъпа до село Мугла"}
{"url": "http://www.focus-news.net/news/2017/12/03/2463444/gabrovo-vremenen-priyut-za-bezdomni-hora-otvori-vrati-v-grada.html", "text": "Временен приют за бездомни отвори врати в Габрово, съобщиха за Радио „Фокус“ – Велико Търново от Община Габрово. Инициативата е на местната администрация и се провежда за шеста поредна година. В зимните месеци Общината осигурява подслон за хората без дом. Приютът ще работи до месец март 2018 година. В него ежегодно се настаняват около 20 души, жители на общината, останали по различни причини трайно без дом и постоянно място за живеене. \r\nКъм момента вече са купени почистващи препарати и индивидуални тоалетни принадлежности, а служителите на общинска администрация са дарили дрехи и лични вещи за нуждаещите се лица. Помещението, общинска собственост, в което временно ще бъдат приютени хората без дом, е достъпно за настаняване от 1 декември.\r\nЧаст от хората, които ще бъдат подслонени, ежедневно получават безплатен топъл обяд, благодарение на социална услугата „Обществена трапезария“. За останалите се търси съдействие за осигуряване на безплатна храна.\r\nТези, които искат да помогнат, могат да намерят повече информация на телефон 066/818 – 399.\r\nЛуиза ТРАНЧЕВА", "date": "2017.12.03", "title": "Габрово: Временен приют за бездомни хора отвори врати в града"}
{"url": "http://www.focus-news.net/news/2017/12/03/2463445/afp-prezidentat-na-iran-zayavi-che-darzhavite-ot-blizkiya-iztok-tryabva-da-reshavat-problemite-si-bez-da-razchitat-na-vanshni-sili.html", "text": "Иранският президент Хасан Роухани заяви, че държавите от Близкия изток трябва да решават проблемите си без да разчитат на външни сили, предаде AFP. „Вярваме, че ако има проблем в региона, той може да бъде решен чрез диалог“, каза Роухани в реч при откриването на пристанище в югоизточния ирански град Чабахар. „Не се нуждаем нито от оръжия, нито от интервенция на чужди сили. Способни сме да решим проблемите си чрез единство и диалог“, каза иранският президент. \r\nИзказването последва ескалацията в съперничеството между управлявания от шиити Иран и сунитската Саудиска Арабия. Двете страни подкрепят сражаващи се помежду си групи в региона, основно в Сирия и Йемен. Лидерите в Рияд в последно време активизираха усилията си в борбата срещу нарастващото влияние на Иран, което създаде опасения за нови конфликти. \r\nРоухани обаче заяви, че скорошната победа срещу групировката „Ислямска държава“ е създала възможност Близкия изток да загърби репутацията си с конфликтите между сунити и шиити и да се освободи от присъствието и намесата на външни сили.  Калина Жекова", "date": "2017.12.03", "title": "AFP: Президентът на Иран заяви, че държавите от Близкия изток трябва да решават проблемите си без да разчитат на външни сили"}
{"url": "http://www.focus-news.net/news/2017/12/03/2463446/nikola-chanev-oblasten-upravitel-na-kardzhali-funktsionirat-osnovnite-patishta-na-teritoriyata-na-obshtina-kirkovo.html", "text": "Функционират основните пътища на територията на община Кирково. Това каза за Агенция „Фокус“ областният управител на Кърджали Никола Чанев във връзка с проливните дъждове в община Кирково. „Няма сериозни проблеми към момента. Има частично засегнати горски пътища между населените места, но основните пътища действат“, каза областният управител на Кърджали. Той уточни, че количеството дъжд в Кирково намалява. По думите му в областния център и в община Момчилград почти няма валежи. \r\nДеница КИТАНОВА", "date": "2017.12.03", "title": "Никола Чанев, областен управител на Кърджали: Функционират основните пътища на територията на община Кирково"}
{"url": "http://www.focus-news.net/news/2017/12/03/2463447/mvr-obstanovkata-v-nay-zasegnatite-oblasti-na-stranata-se-normalizira-sled-obilnite-valezhi-ot-dazhd.html", "text": "Обстановката в най-засегнатите области на страната се нормализира след обилните валежи от дъжд. Информацията е на ГДПБЗН за оперативната обстановка в страната към 13.00 часа, съобщиха от пресцентъра на МВР. Към този момент обстановката в най-засегнатите области на страната се нормализира Кюстендил \r\nКъм този момент нивото на речното корито на река Бистрица от  с. Гърляно до  с. Долно село се понижава, показва извършената проверка.  Перник  \r\nПожарникари и спасители са реагирали на 13 сигнала за наводнени мазета в областния град. На терен работят 5 екипа, няма застрашени хора. София   \r\nСедем екипа на пожарната работят по 15 сигнала за отводняване на мазета. Няма застрашени хора. Продължава дежурството на място в района на яз. \"Суходол\". Нивото на водоема към момента е в норма. При необходимост се изпуска контролирано. Организирано е превантивно наблюдение на водоемите, които представляват евентуална опасност за населението, ако прелеят. Смолян   \r\nПродължава обявеното бедствено положение на територията на цялата община. Водните количества в язовирите, микроязовирите и хвостохранилищата са в норми. Към момента обстановката е нормална, водите в речните корита са повишени, но няма преливане на водоеми. Създадена е организация за непрекъснато следене на нивата на реките. В голяма част от областта вали дъжд, по високите части има силен вятър. Монтана и Кърджали   \r\nВалежите са спрели, създадена е организация за ежечасно наблюдение на критичните участъци на реки и язовири.", "date": "2017.12.03", "title": "МВР: Обстановката в най-засегнатите области на страната се нормализира след обилните валежи от дъжд"}
{"url": "http://www.focus-news.net/news/2017/12/03/2463448/zamestnik-ministar-valentin-yovev-shte-poseti-montana-i-vidin-na-4-dekemvri.html", "text": "Заместник-министърът на регионалното развитие и благоустройството Валентин Йовев ще провери ремонта на път ІІІ-102 Превала - Бели мел – Монтана, в област Монтана, на 4 декември 2017 г. Това съобщиха от пресцентъра на Министерство на регионалното развитие и благоустройството. На инспекцията ще присъстват и председателят на УС на АПИ инж. Дончо Атанасов и областният управител на Монтана Росен Белчев. След проверката в 10.30 часа е предвиден брифинг, който ще се състои на паркинга на язовирната стена на язовир „Огоста“. \r\nВ 12.00 часа заместник-министър Йовев ще посети СУ „Цар Симеон Велики“ и в 12.30 часа - ППМГ „Екзарх Антим І“ в град Видин. \r\nВ 14.00 часа в Областната администрация на Видин Валентин Йовев ще проведе работна среща с областния управител на Видин Албена Георгиева, кметове на общини от областта, председатели на общински съвети. След срещата, около 15.00 часа, е предвиден брифинг. \r\nОт 18.30 часа заместник-министър Валентин Йовев ще посети село Бутан.", "date": "2017.12.03", "title": "Заместник-министър Валентин Йовев ще посети Монтана и Видин на 4 декември"}
{"url": "http://www.focus-news.net/news/2017/12/03/2463449/stanislav-dechev-oblasten-upravitel-na-haskovo-imame-gotovnost-da-reagirame-pri-prolivni-dazhdove-planat-za-bedstviya-i-avarii-e-v-deystvie.html", "text": "Имаме готовност да реагираме при проливни дъждове - планът за бедствия и аварии е в действие. Това каза за Агенция „Фокус“ областният управител на Хасково Станислав Дечев във връзка с обявения оранжев код за обилни валежи в областта. „Абсолютно нормална е обстановката към момента. Нямаме никакви произшествия. Сухо е, не вали дъжд“, поясни областният управител. \r\nДеница КИТАНОВА", "date": "2017.12.03", "title": "Станислав Дечев, областен управител на Хасково: Имаме готовност да реагираме при проливни дъждове - планът за бедствия и аварии е в действие"}
{"url": "http://www.focus-news.net/news/2017/12/03/2463450/afp-situatsiyata-sled-navodneniyata-v-albaniya-ostava-kritichna.html", "text": "Хиляди полицаи и военнослужещи са мобилизирани в спасителните усилия в Албания, където поройните дъждове предизвикаха тежки наводнения и отнеха живота на един човек, предаде AFP. Загиналият е служител на електрическа компания, който е изгубил живота си, докато е работил по електрическата мрежа в Росковец – един от засегнатите от наводненията градове в южната част на страната. При подобни инциденти са ранени други двама души. \r\nОколо 6400 полицаи и войници са изпратени да помогнат за спасяването на блокираните от наводненията, оповести премиерът Еди Рама, като определи ситуацията като „критична“. \r\nДо момента са спасени 1500 души в засегнатите райони. Няколко хиляди домакинства са без ток. Под вода са 3193 жилищни сгради и над 7 800 хектара селскостопанска земя. Няколко пътища в Южна Албания остават затворени.  Калина Жекова", "date": "2017.12.03", "title": "AFP: Ситуацията след наводненията в Албания остава критична"}
{"url": "http://www.focus-news.net/news/2017/12/03/2463451/v-ministerstvo-na-pravosadieto-shte-se-sastoi-brifing-otnosno-sobstvenostta-na-tsarskite-imoti.html", "text": "Министърът на правосъдието Цецка Цачева ще даде брифинг на 4 декември 2017 г. от 11.00 часа във фоайето на Министерството. Това съобщиха от пресцентъра на Министерство на правосъдието. Темата на брифинга е становището на работната група към Министерството на правосъдието относно собствеността на имотите на семействата на починалите царе Фердинанд І и Борис ІІІ и на техните наследници.\r\nВ брифинга ще вземат участие още министърът на регионалното развитие и благоустройство Николай Нанков и Атанас Кацарчев, началник на кабинета на министъра на земеделието, храните и горите.", "date": "2017.12.03", "title": "В Министерство на правосъдието ще се състои брифинг относно собствеността на царските имоти"}
{"url": "http://www.focus-news.net/news/2017/12/03/2463452/pazardzhik-vik-predpriema-merki-za-sabirane-na-neplateni-zadalzheniya.html", "text": "ВиК-Пазарджик предприема мерки за събиране на неплатени задължения. Сред тях са прекъсване на водоснабдяването на нередовните платци, даване на съдия-изпълнител. Това каза за Радио „Фокус“ – Пазарджик инж. Димитър Мишев от ВиК. „Освен това имаме въведени и удобни начини за плащане: по електронен път, по банков път, чрез разплащателни сметки. Всички тези начини могат да се ползват, въпросът е в желанието на хората. В резултат на въвеждането им задълженията започнаха да намаляват, уточни Мишев. Той допълни, че значителна сума са задълженията на частни абонати, като те са предимно от ромските квартали. „Там има и друг сериозен проблем, а именно честото запушване на канализацията в резултат на изхвърлени различни отпадъци. Най-сериозни последици има изхвърлянето на мокри кърпи в тях, каза още инж. Димитър Мишев.\r\nВаня НИКОЛОВА", "date": "2017.12.03", "title": "Пазарджик: ВиК предприема мерки за събиране на неплатени задължения"}
{"url": "http://www.focus-news.net/news/2017/12/03/2463453/donald-tramp-otreche-da-iskal-ot-direktora-na-fbr-da-spre-razsledvaneto-sreshtu-maykal-flin.html", "text": "Президентът на САЩ Доналд Тръмп отрече да искал от директора на ФБР Джеймс Коми да спре разследването срещу бившия съветник по националната сигурност Майкъл Флин, който впоследствие пледира виновен за това, че е дал лъжливи показания пред федералните агенти за връзките си с Русия, предаде AFP. \r\n„Никога не съм искал от Коми да спре разследването срещу Флин. Това са поредните фалшиви новини, отразяващи поредната лъжа на Коми“, се казва в съобщение на Тръмп в Туитър. \r\nВ събота Тръмп отново настоя, че Москва не се е намесвала в предизборната кампания от миналата година.  Калина Жекова", "date": "2017.12.03", "title": "Доналд Тръмп отрече да искал от директора на ФБР да спре разследването срещу Майкъл Флин"}
{"url": "http://www.focus-news.net/news/2017/12/03/2463454/veliko-tarnovo-prodalzhava-nabiraneto-na-zayavleniya-za-bezplatni-detegledachki-v-oblastta.html", "text": "Продължава набирането на заявления за безплатни детегледачки във Великотърновска област. Осигуряването на работа за незаети лица е част от проект „Родители в заетост” на Агенцията по заетостта. Това каза за Радио „Фокус“ – Велико Търново директорът на Дирекция „Бюро по труда“ във Велико Търново Обрешко Нечев. Заявленията се подават на място в институцията или онлайн, като при електронния вариант е задължително да има сканиран подпис. „Приемът на документи не е приключил. Желаещите безработни, които искат да се включат в програмата, все още могат да го направят. Но трябва да отбележа, че при нас, вероятно защото потребностите не са много, няма и много заявления“, обясни Нечев. Ограничение в броя на лицата, които могат да бъдат наети, няма. За момента не е посочен и краен срок за кандидатстване.\r\nЛуиза ТРАНЧЕВА", "date": "2017.12.03", "title": "Велико Търново: Продължава набирането на заявления за безплатни детегледачки в областта"}
{"url": "http://www.focus-news.net/news/2017/12/03/2463455/oae-otrekoha-tvardenieto-che-raketa-izstrelyana-ot-yemen-e-dostignala-vazdushnoto-im-prostranstvo.html", "text": "Обединените арабски емирства отрекоха твърдението на подкрепяните от Иран йеменски хути, че ракета, изстреляна от Йемен е достигнала въздушното им пространство или е застрашила атомна електроцентрала близо до Абу Даби, предаде AFP. Властите опитаха да смекчат опасенията, че столицата на ОАЕ и по-специално АЕЦ Барака, която ще бъде открита през 2018 г., са уязвими на атаки и заявиха, че страната разполага със системи за противоракетна отбрана, способни да се справят с всяка заплаха. \r\nПо-рано хутите заявиха, че са уцелили стратегическа цел, а именно АЕЦ Барака, с ракета, изстреляна от Йемен.  Калина Жекова", "date": "2017.12.03", "title": "ОАЕ отрекоха твърдението, че ракета, изстреляна от Йемен, е достигнала въздушното им пространство"}
{"url": "http://www.focus-news.net/news/2017/12/03/2463456/inzh-ralyo-ralev-kmet-na-rayon-severen-v-plovdiv-i-prez-2018-g-shte-prodalzhat-aktivnite-deystviya-sreshtu-nezakonnoto-stroitelstvo.html", "text": "И през 2018 г. ще продължат активните действия на районната администрация „Северен“ в Пловдив срещу незаконното строителство. Това каза за Радио „Фокус“ – Пловдив районният кмет инж. Ральо Ралев. По думите му премахването на незаконни постройки не представлява акцент в дейността на районното кметство, а процес, започнал още през 2012 година. „Осъзнавам, че в последните години хората изпитват страхотен дефицит на власт и държавност, може би с основание. Поради тази причина ние сме започнали този процес от 2012 година и продължава досега. Някак между другото мина освобождаването от незаконни постройки на целия южен тротоар на ул. „Дилянка“ в „Шекер махала“ – цели 11 постройки. Но пък само 2 от тези 11 постройки бяха жилищни – едната представляваше кухня към къща, а другата стълбище и преддверие. Сред останалите постройки имаше фризьорски салон, тоалетна и т.н. Не се вдигна толкова шум, но процесът продължава в „Шекер махала“ и в „Арман махала“. В момента очаквам заповеди за още 4 къщи, които частично са застъпили северния тротоар на ул. „Дилянка“, обясни Ральо Ралев.\r\nРайонният кмет посочи, че премахването на незаконни постройки е свързано с бюджета, като за целта се разходват публични средства. „Насочваме исковете за направените разходи към тези, които са извършили незаконното строителство, но те обикновено са безимотни и ние няма какво да им вземем“, обясни Ралев. Той увери, че още през пролетта ще продължи премахването на незаконните постройки в район „Северен“.\r\nТони МИХАЙЛОВ", "date": "2017.12.03", "title": "Инж. Ральо Ралев, кмет на район „Северен“ в Пловдив: И през 2018 г. ще продължат активните действия срещу незаконното строителство"}
{"url": "http://www.focus-news.net/news/2017/12/03/2463457/sblasatsite-v-yemen-eskalirat-na-fona-na-razpadashtiya-se-sayuz-mezhdu-buntovnicheskite-grupi-obzor.html", "text": "Сблъсъците в столицата на Йемен ескалират. Сраженията между шиитските бунтовници, известни като хути, срещу силите, лоялни на бившия президент на страната Али Абдула Салех, в Сана продължават вече пети ден. Двете групи бяха съюзници в борбата срещу оглавяваната от Саудитска Арабия международна коалиция, опитваща се да възстанови управлението на признатия от международната общност президент на Йемен. \r\nПрез нощта на събота срещу неделя боен самолет на оглавяваната от Саудитска Арабия е нанесъл удари по позиции на хутите в Сана, с което оказа подкрепа на поддръжниците на Салех в борбата им срещу подкрепяното от Иран движение. \r\nВ събота Салех оповести, че е готов да отвори „нова страница“ в отношенията си с оглавяваната от Рияд коалиция, сражаваща се в Йемен, ако тя спре атаките срещу йеменските граждани. Този ход може да положи пътя за постигане на край на продължаващата близо три години война. \r\nПоддръжниците на Салех се сражават срещу бойци на хутите в Хада, южен квартал на Сана, където живеят членове на семейството на бившия президент. Сблъсъците започнаха с опита на хутите да превземат главната джамия в града. По данни на Червения кръст, при сраженията са загинали десетки хора, а ранените са стотици. \r\nМеждувременно, признатият от международната общност президент на Йемен Абд Рабу Мансур Хади, който е в самоналожено изгнание в Саудитска Арабия, подаде ръка за помирение към Салех, като заяви, че ще подкрепи „всяка група, сражаваща се срещу терористите хути“.  Той обаче не спомена името на своя бивш партньор, превърнал се в съперник, Салех.\r\nВ събота бившият президент съобщи, че е отворен за диалог с водената от Саудитска Арабия международна коалиция, бореща се на страната на признатото правителство. „Призовавам братята ни от съседните страни да прекратят агресията и да вдигнат блокадата, за да обърнем страницата“, заяви Салех. Коалицията, която се бори срещу него и срещу подкрепяните от Иран хути от 2015 г. насам, наложи пълна блокада над раздираната от гражданска война държава преди месец, след като ракета на бунтовниците бе прихваната от саудитското ПВО край Риад. \r\nВодената от Саудитска Арабия коалиция приветства думите на бившия президент на страната Али Абдула Салех и заяви, че с изявлението си показва, че „поема водачеството“. „Решението на партията на Салех „Общонароден конгрес“ да поеме водачеството и избора ѝ да се присъедини към народа ще освободи Йемен от милициите, които са лоялни на Иран“, пише в официално заявление на коалицията, публикувано в саудитски медии.\r\nНа свой ред йеменските хути обвиниха бившия президент на Йемен, че организира „преврат“ срещу техния съюз. „Речта на Салех е преврат срещу нашия съюз и партньорство. Тя разкрива измамата на тези, които се борят срещу агресията“, коментира говорител на хутите.\r\nМеждувременно иранският президент Хасан Роухани заяви, че държавите от Близкия изток трябва да решават проблемите си без да разчитат на външни сили. „Вярваме, че ако има проблем в региона, той може да бъде решен чрез диалог“, каза Роухани в реч при откриването на пристанище в югоизточния ирански град Чабахар. „Не се нуждаем нито от оръжия, нито от интервенция на чужди сили. Способни сме да решим проблемите си чрез единство и диалог“, каза иранският президент. \r\nИзказването последва ескалацията в съперничеството между управлявания от шиити Иран и сунитската Саудиска Арабия. Двете страни подкрепят сражаващи се помежду си групи в региона, основно в Сирия и Йемен. Лидерите в Рияд в последно време активизираха усилията си в борбата срещу нарастващото влияние на Иран, което създаде опасения за нови конфликти. \r\nРоухани обаче заяви, че скорошната победа срещу групировката „Ислямска държава“ е създала възможност Близкия изток да загърби репутацията си с конфликтите между сунити и шиити и да се освободи от присъствието и намесата на външни сили.", "date": "2017.12.03", "title": "Сблъсъците в Йемен ескалират на фона на разпадащия се съюз между бунтовническите групи (ОБЗОР)"}
{"url": "http://www.focus-news.net/news/2017/12/03/2463458/komisiyata-za-zashtita-ot-diskriminatsiya-zapochva-kampaniya-za-dostapna-sreda-za-hora-s-uvrezhdaniya.html", "text": "Комисията за защита от дискриминация (КЗД) започва кампания за достъпна среда за хора с увреждания. Това съобщиха за Агенция \"Фокус\" от Комисията на специална пресконференция по повод Международния ден на хората с увреждания. \r\n\"Когато си с увреждане за теб едно стъпало е като Берлинската стена. Не можеш да я преминеш, не можеш да я заобиколиш. Единствено можеш да я гледаш. Е, преди 28 години съборихме онази стена. Време е да съборим и тази\", заяви юристът и член на КЗД Петър Кичашки. \r\nПредседателят на Комисията доц. Ана Джумалиева обясни, че целта на кампанията не е да се обвиняваме като общество защо средата в момента не е достъпна, съвместно да търсим решения. Кампанията на КЗД е получила подкрепата на президента Румен Радев и председателя на Народното събрание Цвета Караянчева. Редица публични личности като журналиста Ники Кънчев и актьора Владислав Карамфилов-Въргала също изразиха подкрепа за инициативата.", "date": "2017.12.03", "title": "Комисията за защита от дискриминация започва кампания за достъпна среда за хора с увреждания"}
{"url": "http://www.focus-news.net/news/2017/12/03/2463459/obstanovkata-sled-obilnite-valezhi-se-normalizira-no-bedstvenoto-polozhenie-v-smolyan-i-v-chast-ot-kyustendil-ostava-obzor.html", "text": "Обстановката в страната след обилните валежи от дъжд се нормализира, въпреки това обявените в събота бедствено положение в Община Смолян и частично бедствено положение в Община Кюстендил остават в сила.\r\nВ Смолян обстановката продължава да е критична вследствие на проливните дъждове вече трето денонощие, но няма жертви и бедстващи хора към момента. Затворени са пътищата към селата Стикъл, Киселчово и Мугла заради активизирали се свлачища. Техника разчиства и пътищата за Гела и Горово, които са частично затворени. Кметът Мелемов обикаля денонощно критичните участъци. Водите в речните корита са повишени, но няма преливане на водоеми. Създадена е организация за непрекъснато следене на нивата на реките. В голяма част от областта вали дъжд, по високите части има силен вятър. \r\nКметът Николай Мелемов заяви, че докато не спре дъждът, няма да се отменя бедственото положение в общината. По думите му мотивът да се обяви бедствено положение е, че според прогнозата валежите ще продължат и  за да се мобилизират всички сили и средства при необходимост за овладяване на ситуацията. Заради бедственото положение в Смолян пристигна и зам.-министърът на вътрешните работи Стефан Балабанов. Той посочи, че Смолянска област е пример за взаимодействието между институциите при кризисни ситуации. По думите му с природата никой не може да се бори, но когато има план и институциите си взаимодействат както в Смолян, вероятността да се получат трагедии е много по-малка. \r\nОстава в сила и обявеното частично бедствие в Община Кюстендил, което засяга с. Гърляно. Нивото на речното корито на река Бистрица от с. Гърляно до с. Долно село се понижава. Няма опасност за населението. Участък от 23 метра от пътя за село Сажденик е откъснат от преминаващата в близост река. Откъсването на пътя е станало след прииждането на реката през събота. В селото няма постоянно живеещи хора, осигурен е алтернативен маршрут. Всички компрометирани участъци в общината са укрепени. Кметът на село Гърляно, екипи на „Пътна полиция” и на Община Кюстендил извършват обходи. \r\nВ най-пострадалата община в област Кърджали – Кирково продължителните дъждове са нанесли множество щети по инфраструктурата. Въпреки това основните пътища на територията на общината функционират. Валежите са спрели, създадена е организация за ежечасно наблюдение на критичните участъци на реки и язовири.\r\nВ София седем екипа на пожарната работят сигнали за отводняване на мазета. Няма застрашени хора. Продължава дежурството на място в района на яз. \"Суходол\". Нивото на водоема към момента е в норма. При необходимост се изпуска контролирано. Организирано е превантивно наблюдение на водоемите, които представляват евентуална опасност за населението, ако прелеят. частък от бул. „Европа“ при разклона за Банкя е стеснен заради високите подпочвени води в района. Екипите на \"Софийска вода\" продължават работа по отстраняване на аварии и отводняване на пътни участъци и жилищни сгради.\r\nНормализира се ситуацията и в област Перник. Евакуираните хора от трите къщи в село Негованци се върнаха в домовете си, дъждът в областта спира.\r\nСпокойна е обстановката в област Хасково, където за неделя е обявен оранжев код за обилни валежи.  Няма превалявания от дъжд. Духа слаб до умерен вятър. Няма постъпили сигнали от граждани, но областната администрация има готовност да реагира при проливни дъждове, заяви областният управител Станислав Дечев.\r\nОранжев код за обилни валежи от дъжд е обявен в общо 3 области в страната - Смолян, Кърджали и Хасково. Прогнозните количества са от около 40 л/кв., а в южните райони на Родопите и повече. За 14 области на страната ще бъде в сила жълт код за обилни валежи. Предупреждението е за областите: Габрово, Кюстендил, Благоевград, Пазарджик, Пловдив, Стара Загора, Ямбол, Сливен, Велико Търново, Търговище, Русе, Разград, Шумен и Силистра. Очакваните количества там са около 20-25 л/кв.", "date": "2017.12.03", "title": "Обстановката след обилните валежи се нормализира, но бедственото положение в Смолян и в част от Кюстендил остава  (ОБЗОР)"}
{"url": "http://www.focus-news.net/news/2017/12/03/2463460/sofiya-vazstanoveno-e-dvizhenieto-v-aktivnata-lenta-po-avtomagistrala-trakiya-v-posoka-burgas-pri-km-13-i-pri-km-17.html", "text": "Възстановено е движението в активната лента при 13-ти км, в посока Бургас, и при 17-ти км на автомагистрала „Тракия“. Това съобщиха от пресцентъра на Агенция \"Пътна инфраструктура\". Компрометираните участъци от пътната настилка са ремонтирани и движението се осъществява без ограничение.", "date": "2017.12.03", "title": "София: Възстановено е движението в активната лента по автомагистрала \"Тракия\", в посока Бургас, при км 13 и при км 17"}
{"url": "http://www.focus-news.net/news/2017/12/03/2463461/tehran-times-spored-federika-mogerini-predogovaryaneto-na-iranskoto-yadreno-sporazumenie-ne-e-vazmozhno.html", "text": "Според  върховния представител на ЕС по въпросите на външните работи и политиката на сигурност Федерика Могерини споразумението между Иран и шестте държави-гаранти няма как да бъде предоговорено, дори и частично, пише   Tehran Times.\r\n„Няма възможност за предоговаряне, дори и частично. Ключовият приоритет е да запазим пълното му прилагане“, заяви Могерини. „Споразумението е договорено и финализирано по начин, който всъщност съдържа много условия и много елементи за контрол“, допълни тя по време на сесията на регионалния форум „Средиземноморски диалог“, който се провежда в Рим. \r\n„Споразумението е от 104 страници детайлизирани елементи за всеки един аспект от ядрената активност. Всеки, който смята, че е възможно да се предоговори една глава или един параграф, или един ред просто не знае що за кутия отваря. Всяка дума е свързана с предишната и със следващата. Всеки, който говори за предоговаряне, просто не разбира сложността на материята“, допълни тя.  Виктор Турмаков", "date": "2017.12.03", "title": "Tehran Times: Според Федерика Могерини предоговарянето на иранското ядрено споразумение не е възможно"}
{"url": "http://www.focus-news.net/news/2017/12/03/2463462/ombudsmanat-maya-manolova-ticha-s-ranitsa-v-podkrepa-na-protesta-sreshtu-tezhkite-uchenicheski-chanti.html", "text": "Омбудсманът Мая Манолова сложи на гърба си ученическа раница, тежаща малко над 6 кг, толкова, колкото обичайно носи един шестокласник всеки ден и пробяга с нея няколко десетки метра в Южния парк в столицата днес. Това съобщиха от пресофиса на омбудсмана. С импровизирания крос под дъжда, заедно с деца и техните родители, Манолова подкрепи протеста, организиран от майки в цялата страна \"На чужд гръб и 10 ученически раница са малко\" срещу тежките ученически чанти, които децата от четвърти до седми клас са принудени да носят всекидневно. Причината е, че в 90% от училищата няма шкафчета, където учениците от по-долните класове биха могли да оставят учебниците и помагалата си.\r\n\"Наистина е проблем да се движиш с толкова тежка раница, а за едно дете е още по-трудно. Убедена съм, че това води и до сериозни гръбначни изкривявания. А когато става въпрос за здравето на децата, мисля че нямаме правo да се оправдаваме с липса на пари. Просто е цинично\", каза омбудсманът.\r\nМая Манолова отправи предизвикателство към образователния министър Красимир Вълчев и останалите отговорни институции да прекарат един ден с шестокласник - от сутринта до вечерта. “Мисля, че след това ще има повече и по-бързи мерки. Просто трябва на някого да му пука и да се ангажира, че ще вземе мерки. Решенията са най-различни - електронни учебници, шкафчета в училище, по-леки учебници и учебни помагала”, добави Манолова.\r\nИнициаторите на протеста предлагат още да се въведе стандарт за тежестта на ученическата раница, обвързан с процент от теглото на детето, интерактивни дъски, вместо задължителното носене на учебник в клас, намаляване на броя учебните помагала, както и размера и тежестта на учебниците. Също така максимум 6 учебни часа и часови блокове по един предмет. Те очакват от МОН да бъдат потърсени, така че наистина проблемът да намери своето най-адекватно решение.", "date": "2017.12.03", "title": "Омбудсманът Мая Манолова тича с раница в подкрепа на протеста срещу тежките ученически чанти"}
{"url": "http://www.focus-news.net/news/2017/12/03/2463463/nimh-kam-1400-chasa-nay-mnogo-valezhi-sa-padnali-na-vrah-murgash-8-lkv-metar.html", "text": "Към 14.00 часа най-много валежи са паднали на връх Мургаш – 8 л/кв. метър. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). Информацията за валежите е за последните 6 часа. В Плевен са паднали 6 л/кв. метър, в Лом - 5 л/кв. метър. 4 л/кв. метър са отчетени в Ново село,  Монтана, Сандански, на връх Мусала и на Рожен. 3 л/кв. метър са количествата валежи във Видин, Кнежа и София. \r\nДеница КИТАНОВА", "date": "2017.12.03", "title": "НИМХ: Към 14.00 часа най-много валежи са паднали на връх Мургаш – 8 л/кв. метър"}
{"url": "http://www.focus-news.net/news/2017/12/03/2463464/emsc-kray-bregovete-na-ekvador-e-registrirano-zemetresenie-s-magnitud-62.html", "text": "Земетресение с магнитуд 6,2 по скалата на Рихтер е регистрирано край бреговете на Еквадор, показва интернет-страницата на  Европейския средиземноморски сеизмологичен институт.\r\nЗеметресението е регистрирано в 6:19 часа сутринта местно време (13:19 часа българско време) на дълбочина от 30 км. на 195 км. западно от столицата Кито. Няма данни за жертви и разрушения. Не е обявявана опасност за появата на вълни-цунами.  Виктор Турмаков", "date": "2017.12.03", "title": "EMSC: Край бреговете на Еквадор е регистрирано земетресение с магнитуд 6,2"}
{"url": "http://www.focus-news.net/news/2017/12/03/2463465/lovech-vazstanoveno-e-dvizhenieto-po-pat-i-3-ruse-sofiya-pri-selo-rumyantsevo.html", "text": "Възстановено е движението по път I-3 Русе – София при село Румянцево. Това съобщиха от пресцентъра на Агенция \"Пътна инфраструктура\".", "date": "2017.12.03", "title": "Ловеч: Възстановено е движението по път I-3 Русе – София при село Румянцево"}
{"url": "http://www.focus-news.net/news/2017/12/03/2463466/zam-ministar-tanya-mihaylova-mon-veche-predpriema-merki-za-olekotyavaneto-na-uchenicheskite-ranitsi-za-nas-tova-ne-e-kampaniya-a-tselenasochena-politika.html", "text": "Министерство на образованието и науката вече предприема мерки за олекотяването на ученическите раници. За нас това не е кампания, а целенасочена политика. Това каза зам.-министърът на образованието и науката Таня Михайлова по време на извънреден брифинг, предаде репортер на Агенция \"Фокус\". Зам.-министърът отбеляза, че още от началото на учебната година се провеждат срещи с издателствата именно с такава цел. \"Предвиждаме от една страна да се въведе възможност за разделяне на учебниците, когато това е необходимо - когато учебникът е с голям обем работа. От друга страна Национална програма за увеличаване на шкафчетата, в които да се оставят учебниците, помагалата, екипите по физическо, така че да не се носят всеки ден\", заяви Таня Михайлова. Тя обърна внимание, че когато се говори за тежестта на раниците, трябва да се отбележи, че в тях няма само учебници, а и тетрадки, допълнителни помагала и всичко, което един ученик носи в училище. \r\n\"Много бих искала да се знае, че това е наша обща отговорност - не само на МОН, на всички колеги училите, които са ангажирани с този проблем. Също така и на родителите. Ако ние взимаме решение на административно ниво, то учителите взимат решение на институционално ниво - на ниво училище\", каза още зам.-министърът. Михайлова добави, че се предвиждат разговори с учителите, защото по думите ѝ има безкрайно добри примери за учители, които работят в час с учениците без учебник, а вкъщи децата използват учебника за самоподготовка и го носят в клас само при необходимост. \r\n\"Друг важен проблем е да не се увеличава броят на помагалата, когато не са задължителни. В тази насока също работим\", каза още тя.\r\nПо думите ѝ много важно е съдействието от страна на родителите, защото ученическата раница в по-малките класове се подготвя именно с тяхна помощ. \r\nЛюба АЛЕКСИЕВА", "date": "2017.12.03", "title": "Зам.-министър Таня Михайлова: МОН вече предприема мерки за олекотяването на ученическите раници, за нас това не е кампания, а целенасочена политика"}
{"url": "http://www.focus-news.net/news/2017/12/03/2463467/siriets-e-organizatorat-na-shemata-za-iznos-na-lekarstva.html", "text": "Сириец е организатор на схемата за незаконен износ на лекарства за чужбина, предаде БНР. Той е единият от задържаните при операцията на ГДБОП вчера. Престъпната група е работила с лекари от много болници в страната, сочат данни на разследващите. Сред тях има и директор на лечебно заведение. Той е бил засечен при разследването да носи кашон с лекарства, изписани само по документи на болни.\r\nСхемата на престъпната група е била да изписват лекарства, но вместо да ги дават на болните, лекарите са ги изнасяли от лечебните заведения. След това медикаментите са преопаковани в склад и изнасяни наново в чужбина. \r\nБолниците са били единият вариант за набавяне на лекарства. При другият скъпите препарати за деца и онкоболни са били изваждани от аптеки. По документи, медикаментите са изписвани на конкретни хора. \r\nТепърва предстои експертиза, която трябва да установи точната цена на лекарствата, намерени при обиските на антимафиотите в склада. По първоначална информация, става дума за лекарства за милиони левове.", "date": "2017.12.03", "title": "Сириец е организаторът на схемата за износ на лекарства"}
{"url": "http://www.focus-news.net/news/2017/12/03/2463468/reuters-kyurdskite-sili-za-narodna-samootbrana-saobshtiha-che-sa-osvobodili-iztochnata-chast-na-siriyskata-provintsiya-deir-ez-zor.html", "text": "Кюрдските „Сили за народна самоотбрана“ съобщиха, че са успели напълно да овладеят селските райони в източната част на сирийската провинция Деир ез Зор с помощта и на водената от САЩ международна коалиция, и на Русия, предава  Reuters.\r\n„Силите за народна самоотбрана“ съобщават, че международната коалиция и руските сили в Сирия са предоставили „въздушна и логистична подкрепа, съвети и координация на земята“ и че се надяват подкрепата да бъде увеличена.  Виктор Турмаков", "date": "2017.12.03", "title": "Reuters:  Кюрдските „Сили за народна самоотбрана“ съобщиха, че са освободили източната част на сирийската провинция Деир ез Зор"}
{"url": "http://www.focus-news.net/news/2017/12/03/2463469/plovdiv-pochisteni-sa-padnalite-kamani-po-patya-asenovgrad-smolyan-vazmozhno-e-obrazuvaneto-na-novi-svlachishta.html", "text": "Почистени са падналите камъни по пътя Асеновград - Смолян, в отсечката Бачково - Нареченски бани. Това съобщи за Радио „Фокус“ – Пловдив дежурният в Областно пътно управление. Към момента движението по участъка се осъществява нормално и без затруднения, но е възможно образуването на нови свлачища. Дежурният призова водачите да бъдат особено бдителни, движейки се както по пътя Асеновград - Смолян, както и по направлението Кричим - Девин, тъй като там също има опасност от свличане на земна и скална маса. „Почвата е напоена след дъждовете и е завишена опасността от образуването на свлачища“, предупреди дежурният в Областното пътно управление в Пловдив.\r\nТони МИХАЙЛОВ", "date": "2017.12.03", "title": "Пловдив: Почистени са падналите камъни по пътя Асеновград -  Смолян, възможно е образуването на нови свлачища"}
{"url": "http://www.focus-news.net/news/2017/12/03/2463470/predsedatelyat-na-bsp-korneliya-ninova-provede-sreshta-s-damyan-manchevski-na-koyato-obsadiha-badeshtite-predizvikatelstva-pred-zapadnite-balkani.html", "text": "Председателят на БСП Корнелия Нинова проведе среща с Дамян Манчевски, министър на информационните технологии и администрацията в правителството на Зоран Заев и зам.-председател на Социалдемократическия съюз на Македония. Това съобщиха от пресцентъра на НС на БСП. Срещата беше в Лисабон, където и двамата участваха в заседание на Съвета на ПЕС.\r\nЛидерът на БСП потвърди подкрепата на българските социалисти за членството на Македония в Европейския съюз и поставянето на Западните Балкани като един от основните приоритети на българското председателство на Съвета на ЕС в България.\r\nДвамата обсъдиха възможностите за трансгранично сътрудничество между български и македонски общини и уточниха посещението на Корнелия Нинова в Македония през втората половина на януари 2018 г. Поканата за него бе отправена от Зоран Заев по време на посещението му в България. В хода на разговора Нинова и Манчевски обсъдиха още Паневропейския транспортен коридор номер 8, както и изграждането на електронно правителство и дигиталната икономика.\r\nВ срещата участие взеха зам.-председателите на БСП Деница Златева и Кирил Добрев.", "date": "2017.12.03", "title": "Председателят на БСП Корнелия Нинова проведе среща с Дамян Манчевски, на която обсъдиха бъдещите предизвикателства пред Западните Балкани"}
{"url": "http://www.focus-news.net/news/2017/12/03/2463471/zam-ministar-tanya-mihaylova-rezultat-ot-merkite-za-olekotyavane-na-uchenicheskite-ranitsi-mozhe-da-ima-oshte-v-nachaloto-na-vtoriya-ucheben-srok.html", "text": "Резултат от мерките за олекотяване на ученическите раници може да има още в началото на втория учебен срок. Това стана ясно от думите на зам.-министъра на образованието Таня Михайлова във връзка с мерките за намаляване тежестта на ученическите раници, предаде репортер на Агенция „Фокус“. Зам.-министърът призна, че този въпрос не е от днес или от вчера. „Спомням си от 2010 г. за кампанията „Училище без тежест“. Пак ви казвам – не искам да е кампания, а целенасочена политика на всички хора, ангажирани в МОН\", коментира тя.  „Кога са първите видими резултати? В училище в зависимост от възможностите на ниво институции могат да се получат и още в началото на втория срок“, каза Михайлова. По думите ѝ се подготвят доста срещи с директорите на училищата и с учителите. Зам.-министърът лично се ангажира да бъде в класната стая и да види какво се случва.\r\n„Не бягаме от нашата отговорност, а напротив – смятаме, че като хора от системата ще работим в тази насока. Когато е по-голям обемът на учебниците, в зависимост от възможностите, се предвижда да се разделят на части. Обмисляме и вариант за избор на хартия – обемната хартия, която пък е по-лека, но път съответно като качество няма да бъде същата както пълноцветният печат на офсетовата хартия“, каза още Таня Михайлова.\r\nПо думите ѝ основният проблем се получава в 5. клас, защото тогава учениците вече могат сами да ходят на училище и сами носят раниците си и когато и предметите стават повече\", коментира Михайлова. По думите ѝ осигуряването на шкафчета, в които учениците да държат учебниците си е въпрос на виждане и възможности на отделните училища. \"Има училища, които вече имат шкафчета\", коментира тя. По думите ѝ тези, които до момента нямат такива, със сигурност ще се включат в Националната програма за увеличаване на шкафчетата.\r\nЛюба АЛЕКСИЕВА", "date": "2017.12.03", "title": "Зам.-министър Таня Михайлова: Резултат от мерките за олекотяване на ученическите раници може да има още в началото на втория учебен срок"}
{"url": "http://www.focus-news.net/news/2017/12/03/2463472/reks-tilarsan-otnosno-sluhovete-za-tova-che-shte-bade-zastaven-da-napusne-darzhavniya-departament-namerete-si-po-dobri-iztochnitsi.html", "text": "Държавният секретар на САЩ Рекс Тилърсън заяви, че няма истина в слуховете, че скоро ще бъде заставен да напусне Държавния департамент, пише The Hill.\r\n„Хората трябва да си намерят по-добри източници“, заяви Тилърсън. Той допълни, че ще остане на поста си „докато мога да бъда ефективен и докато мога да направя нещо“, настоявайки, че под неговото ръководство положението в Държавния департамент „става много по-добро“.\r\nПо-рано няколко медии съобщиха, че в Белия дом се изготвя план за уволняването на Рекс Тилърсън като водещ дипломат на САЩ, като се замени с директора на ЦРУ Майк Помпео – бивш конгресмен републиканец, който е приближен на президента Доналд Тръмп.  В такъв случай самият Помпео би бил заменен в разузнавателната агенция от сенатора републиканец от щата Арканзас Том Котън. \r\nНо източниците от Белия дом отхвърлят тези  новини. Самият Тръмп заяви от профила си в социалната мрежа „Туитър“, че те са „фалшиви“. Тилърсън на свой ред заяви, че тези данни са „смехотворни“. Въпреки това и президентът, и държавния секретар имат разминавания в мнението си по въпросите, свързани с иранската ядрена програма и с Парижкото климатично споразумение.  Виктор Турмаков", "date": "2017.12.03", "title": "Рекс Тилърсън относно слуховете за това, че ще бъде заставен да напусне Държавния департамент: Намерете си по-добри източници"}
{"url": "http://www.focus-news.net/news/2017/12/03/2463473/dimitar-stefanov-kmet-na-tutrakan-na-nikulden-po-traditsiya-v-grada-shte-bade-izbran-glavataryat-na-ribarite.html", "text": "На Никулден по традиция в града ще бъде избран Главатарят на рибарите. Това каза кметът на Тутракан Димитър Стефанов в интервю за предаването „Легенди за България“  по Радио „Фокус“ . Той заяви, че празникът в града ще започне още от сутринта с литургия за здраве. След това  ще продължи с литийно шествие и възстановка на една стара традиция с избиране на Главатаря на рибарите – ватаф. „Това представлява избиране на водача на рибарите, който трябва да е най-добрия, с най-много улов, направен в предната година. След това имаме възстановка на това как този рибар влиза врека Дунав, хвърля мрежата, лови риба и прибирайки се вкъщи рибата се почиства и се приготвя. Всичко това се прави на брега на Дунава и присъстват много хора. Мисля, че се получава добър празник“, обясни кметът на Тутракан. По думите му изборът на Главатар на рибарите е традиция, която трябва да се пази и развива. „Като заключителна част ще има изложба на различни ястия, приготвени с риба“, каза още той.", "date": "2017.12.03", "title": "Димитър Стефанов, кмет на Тутракан: На Никулден по традиция в града ще бъде избран Главатарят на рибарите"}
{"url": "http://www.focus-news.net/news/2017/12/03/2463474/politico-spored-holandskiya-ministar-predsedatel-po-golyamata-evropeyska-integratsiya-ne-e-otgovorat.html", "text": "Холандският министър-председател Марк Рюте заяви по време на своя реч, оспорваща визията на френския президент Емануел Макрон за по-интегрирана Европа, че „федерална Европа и повече интеграция“ не са отговорът за проблемите на ЕС, предава  Politico.\r\nНа речта си по време на годишния конгрес на Алианса на либералите и демократите за Европа Рюте не спомена Макрон по име, но заяви, че неговият скептицизъм относно „демократичните конвенти“ идва от Франция.  Речта му се превърна в остра критика на амбициозния план за реформи на Макрон, включващ широк спектър от политики, вариращи от въвеждането на нов тип транснационални евродепутати и общ бюджет за Еврозоната. \r\n„ЕС трябва да реши проблемите, които ние като самостоятелни страни членки не можем сами да решим. Федерална Европа не е отговор за тези проблеми, както и не е политиката, основана на символизма“, заяви Рюте. Според него засилването на европейската интеграция не може да бъде цел сама по себе си. „Интеграцията в името на самата интеграция само ще намали публичната подкрепа за ЕС. Затова и преди да се развива нова политика, преди да се основават нови агенции, преди да се мисли за нови правила и регулации, трябва да се попитаме какви проблеми ще решим така“, допълни той. \r\n Относно идеята на Макрон за „демократични конвенти“ – публични дебати в страните членки на ЕС, целящи предоставяне на по-голям глас на гражданите за случващото се в Съюза, Рюте не е ентусиазиран. „Не трябва да разширяваме задачите на ЕС, а да се съсредоточим повече. Убеден съм, че няма нужда да се четат проповеди“, допълни холандският министър-председател.   Виктор Турмаков", "date": "2017.12.03", "title": "Politico: Според холандския министър-председател по-голямата европейска интеграция „не е отговорът“"}
{"url": "http://www.focus-news.net/news/2017/12/03/2463475/plovdiv-piyan-shofyor-na-tir-e-blasnal-politseyski-avtomobil-sled-presledvane.html", "text": "Пиян шофьор на ТИР е блъснал полицейски автомобил след преследване. Това съобщиха от пресцентъра на МВР. Преследването е организирано от автопатрули на Пловдив и Стара Загора. С риск за живота си полицаи задържали 32-годишен мъж от Раднево, шофирал товарен автомобил след употреба на алкохол. За да избегне налагане на наказание, водачът е създал реална опасност за нараняване на униформените, блъснал е и една от полицейските коли. Сигнал за това, че шофьор на ТИР не е спрял на подаден със стоп палка сигнал в района на тунел „Траянови врата“ на АМ „Тракия“ бил подаден към дежурен пътен патрул час след полунощ днес. Малко по-късно товарният автомобил бил забелязан на територията на Пловдивска област. Превозното средство често сменяло лентите за движение и създавало опасност за останалите участници в движението. С включени светлини и звуков сигнал, след кратко преследване, водачът на камиона спрял. Последвала проверка, а извършената проба с алкодрегер, показала, че 32-годишният мъж шофира след употреба на алкохол. За да избегне последващите наказания, той рязко потеглил, създавайки реална опасност да нарани единия от проверяващите го полицаи. Униформените продължават преследването, в което се включват екипи и на Стара Загора. В района на Казанлък, възползвайки се от намалената скорост, те препречили пътя на ТИР-а и предприели действия за свалянето на шофьора от кабината. Водачът обаче не се подчинил, потеглил рязко в обратна посока, удряйки една от полицейските коли. На около 200 м от мястото спрял, изскочил от камиона и побягнал през канавката. Минути по-късно той бил задържан от преследващите го полицаи. Срещу него са образувани четири досъдебни производства. Работата по документиране на случая продължава.", "date": "2017.12.03", "title": "Пловдив: Пиян шофьор на ТИР е блъснал полицейски автомобил след преследване"}
{"url": "http://www.focus-news.net/news/2017/12/03/2463476/pazardzhik-narodno-chitalishte-probuda-v-selo-dinkata-podgotvya-praznichna-programa-za-koleda-i-nova-godina.html", "text": "Мисията на читалището е „С книгите да опознаем света! Да пазим традициите и българщината“. Това съобщи за Радио „Фокус“ - Пазарджик Илинка Митова, секретар  на читалището в село Динката. „През годината Самодейният танцов състав „Еница” участва в Празниците на селата: Лесичово, Памидово, Боримечково и Динката, „Празник на танца” в селата Мирянци и Щърково“, уточни Митова. Взели са участие и в Шестия национален фестивал „Пролетно хоро” – Велинград, както и в Летните музикални вечери в село Калугерово. Следващите празници, за които се подготвят усилено, са Коледа и Нова година. „Предвидени са украсяване на коледно дръвче, прожекции на коледни филми, празничен концерт с новогодишна томбола, която се провежда вече 32 години с много награди и винаги голямата награда е жив пуяк“, добави Митова.\r\nСветлана ЕЛЕНКИНА", "date": "2017.12.03", "title": "Пазарджик: Народно читалище „Пробуда“ в село Динката подготвя празнична програма за Коледа и Нова Година"}
{"url": "http://www.focus-news.net/news/2017/12/03/2463477/ria-novosti-v-afganistan-e-likvidiran-glavatar-na-talibanite.html", "text": "Лидерът на талибаните Мулла Шах Вали е ликвидиран в южната част на Афганистан по време на въздушен удар по провинцията Хилменд, предава РИА Новости, позовавайки се на местни медии. Терористът е командвал специалните части на движението – т.нар. „червена група“, а също така се е занимавал с наркотрафик. \r\n„В допълнение, че е замесен във взривове и нападения, той също така е поставил ръка над контрабандата на наркотици в различни части на провинцията. Освен това той е участвал в нападенията срещу силите за сигурност на Афганистан в провинциите Гур, Урузган и Кандахар“, съобщава Националният директорат за сигурност на страната. Основната цел на ударите са лаборатории за производство на наркотици. Агенция „Фокус“ припомня:  Талибаните, които по-рано контролираха значителни територии в селските райони на Афганистан, започнаха отскоро да извършват нападения и по големите градове на страната. Също така на нейна територия започна да действа и „Ислямска държава“.  Виктор Турмаков", "date": "2017.12.03", "title": "РИА Новости: В Афганистан е ликвидиран главатар на талибаните"}
{"url": "http://www.focus-news.net/news/2017/12/03/2463478/zam-ministar-tanya-mihaylova-i-bez-uchebnik-mozhe-da-se-provede-chas-shte-razgovaryame-s-uchitelite-po-mesta-da-pretsizirat-dopalnitelnite-pomagala.html", "text": "Аз мога да проведа час и без учебник. Това каза на извънреден брифинг зам.-министърът на образованието Таня Михайлова във връзка с мерките за намаляване тежестта на ученическите раници, предаде репортер на Агенция „Фокус“.  „Имаме одобрени учебници и комплекти. Те са одобрени и няма да бъдат забранени. Това не е проблемът в тежестта на раниците, а в допълнителните помагала, които реално погледнато всяко издателство може да разработи допълнителни сборници и помагала. Тогава, когато учителите имат възможност, препоръчват да се използват. Тук е нашата задача и ние ще помолим нашите колеги учители да не натоварват с допълнителни сборници, които не са нужни. Учебникът и учебната тетрадка чудесно вършат работа. Това да има само един учебник или само една тетрадка няма да реши проблема, защото този един учебник може да се 500 страници. Въпросът е да се използва оптимално“, коментира Михайлова и подчерта, че е важен учителят, който преподава в класната стая. Според нея не е проблем толкова в одобрените учебници, защото от тази година има и одобрени електронни издания. „Може да се използва в класната стая и електронният вариант на самия учебник. Нека да се доверим на учителите, те знаят как да работят в час. Може да се проведе час и без да се носи учебник, но има часове чисто дидактически, които задължават да бъдат с учебник. Най-важно е да не се носи във всеки час всичко, което е по един предмет. Какъв е смисълът да се носи една тетрадка, ако тя не се използва?“, попита Михайлова и заяви, че няма нищо страшно да се пише само в тетрадка. „Ще имаме разговори с учителите по места. Това е част от нашите мерки, които сме набелязали, да прецизират използването на допълнителните помагала. В нашата Национална програма ще има възможност за всички училища да имат шкафчета. Тук обаче има и едни изисквания на други служби извън МОН за това как да са разположени. Всичко ще бъде съобразено, така че да има условие в училище, когато е необходимо, да се използват учебниците. В момента минаваме към новите учебници по новите програми“, допълни Михайлова и поясни, че те са с 3-годишен период на използване, което означава, че след това те могат да бъдат в училище и да се използват. „Средствата, които имат училищата като усвоени в края на годината и имат възможност да закупят комплекти учебници, могат също да се използват в тази насока. Те ще бъдат в полза на училищните библиотеки, но ще се използват на място“, добави зам.-министърът, като уточни, че разговорът с учителите върви в момента, но официално в понеделник ще изпратят писмо на регионалното управление и чрез него до всички институции. „Смятам, че всеки един учител ще чуе това, което му казваме. Аз вярвам на учителите изключително много, защото тяхната задача е най-важна – да могат да образоват нашите деца“, каза още Таня Михайлова. \r\nДиректорът на Дирекция \"Учебници и училищна документация\" в МОН Пенка Иванова допълни, че след влизането в сила на Закона за предучилищното и училищното образование са стартирани няколко процедури и вече в системата се използват нови учебници в 1, 2, 5, 6 и 8 клас. „С всяка една своя заповед министърът одобрява учебник или учебен комплект, който е учебник и една или няколко учебни тетрадки. Ние не можем да забраним, министърът одобрява учебника и необходимите учебни тетрадки. А за да бъде одобрен един учебник, това означава, че той отговаря на съдържанието на учебната програма. Тя е направена така, че завършвайки определен клас, ученикът да е усвоил съответните компетентности“, коментира още Пенка Иванова. \r\nЛюба АЛЕКСИЕВА", "date": "2017.12.03", "title": "Зам.-министър Таня Михайлова: И без учебник може да се проведе час, ще разговаряме с учителите по места да прецизират допълнителните помагала"}
{"url": "http://www.focus-news.net/news/2017/12/03/2463479/dimitar-stefanov-kmet-na-tutrakan-ribarskata-mahala-v-grada-e-edinstvenata-estestveno-obosobena-takava-po-balgarskoto-porechie-na-r-dunav.html", "text": "Рибарската махала в града е единствената естествено обособена такава по българското поречие на р. Дунав. Това каза кметът на Тутракан Димитър Стефанов в интервю за предаването „Легенди за България“  по Радио „Фокус“ . Кметът обясни, че пет от рибарските къщи са възстановени, като във всяка една от тях туристите могат да видят различни занаяти, свързани с рибарството. „В едната къща показваме как се ремонтират и как се правят лодките тутраканки. В другата рибарска къща показваме как се плетат и ремонтират рибарските мрежи. Имаме музей с малък киноцентър, в който всеки посетител може да гледа различни филми за самия град, както и традициите и обичаите на рибарите“, каза Димитър Стефанов. Кметът на града обясни, че тутраканката е специфична лодка, която наистина се произвежда само в Тутракан от старите майстори-лодкари. По думите му тя е предназначена изцяло за риболов с мрежи и широве -  това са големи куки, на които се слага стръв. Хвърлят се в река Дунав с една голяма тапа отгоре (едно време е било с кратуна), за да може да се вижда къде са хвърлени тези въдици и на следващия ден се  проверява дали има улов на тях. Стефанов отбеляза, че това е специално изработена лодка за дунавски риболов.", "date": "2017.12.03", "title": "Димитър Стефанов, кмет на Тутракан: Рибарската махала в града е единствената естествено обособена такава по българското поречие на р. Дунав"}
{"url": "http://www.focus-news.net/news/2017/12/03/2463480/daniela-kostova-obshtina-asenovgrad-koledno-novogodishnata-ni-programa-se-fokusira-varhu-uchastieto-na-detsata-i-mladezhite.html", "text": "Коледно-новогодишната програма на Община Асеновград се фокусира върху участието на местната общност, особено на децата и младежите. Това каза за Радио „Фокус“ – Пловдив Даниела Костова, главен експерт в отдел „Култура“ на Община Асеновград. По думите ѝ всяко едно училище се включва в коледната програма по различен начин. „По традиция учениците подготвят програми, които изнасят пред Общината, в Градската библиотека или в читалище „Родолюбие“. Всяка едно училище, читалище и художествено-творческа форма не остава настрани от програмата и с радост участват. Тази година ще чуем поздравите и програмите на учениците от училищата „Ангел Кънчев“, „Св. княз Борис I“, „Отец Паисий“ и „Св. св. Кирил и Методий“. Учениците от „Петко Каравелов“ ще ни представят своя изложба, учениците от Професионалната гимназия по хранително-вкусови технологии ще ни покажат кулинарна изложба, защото са носители на много призове в най-различни национални конкурси, свързани с кулинария, било сладкарство или хлебарство. В програмата се включват наши школи по изобразително изкуство. Едната е към читалище „Св. преп. Паисий Хилендарски“. Те също ще направят своя самостоятелна работилница. В Градската библиотека по традиция ще има еко арт работилница за коледно настроение“, каза още Костова. Тя добави, че децата и учениците от ПГ „Цар Иван Асен II“ тази година са подготвили нещо по-различно – те са сключили договор с Общината, според който те ще се грижат за един от парковете на Асеновград да бъде украсен. Там също ще грейне по-малка елха от тази на центъра.\r\n„Децата ще бъдат навсякъде – от запалването на светлините на елхата до самата Коледа. Знаете, че за децата Коледа е най-най-важна. Децата превръща Коледа в истински празник, защото са най-големия ни подарък“, коментира Даниела Костова.\r\nТя посочи, че коледната програма е изпълнена и с много музика, като външните участия са само три. „На 12 декември нашите малки приятели от града ще могат да се порадват на поп звездата Михаела Маринова. На 13-ти ще посрещнем един интересен акустичен концерт на трима млади музиканти от Пловдив и Асеновград, озаглавен „Коледни вълшебства“. На 15-ти ще посрещнем гости от Хисаря, които ще ни представят любими песни от любими филми“, каза Костова.\r\nДейно участие в коледната програма ще вземат и музикалните школи в Асеновград . Концерт ще има и с участието на децата от Центъра за подкрепа и личностно развитие „Васил Левски“, също на Фолклорен ансамбъл „Капитан Петко Войвода. Читалище „Родолюбие“ ще представи класа си по пиано, както и балетната формация „Терпсихора“. Освен това, читалището ще се представи и с фолклорен празник на танцовия си състав. „Програмата е изпълнена от млади хора, които искат да пеят, да танцуват и да творят. Коледа е това – красота, добрина, чудеса“, коментира експертът в отдел „Култура“ на Община Асеновград.\r\nСпоред Даниела Костова най-емоционалният момент от коледно-новогодишната програма на Общината е запалването на светлините на елхата в центъра на Асеновград. „Всяка година децата от различни училища и от наши художествено-творчески форми с радост участват в запалването на елхата. Те действително стават част от тази голяма емоция. На всяко едно дете, което участва в програмата, Общината подарява светеща шапка. Всички деца са с червени пелерини, със светещи шапки, като малки джуджета. Действително това е една много емоционална, много красива картина“, коментира тя.\r\nТони МИХАЙЛОВ", "date": "2017.12.03", "title": "Даниела Костова, Община Асеновград: Коледно-новогодишната ни програма се фокусира върху участието на децата и младежите"}
{"url": "http://www.focus-news.net/news/2017/12/03/2463481/dots-margarita-bakracheva-s-perioda-na-retrograden-merkuriy-horata-si-obyasnyavat-nepredvidimostta-i-nespravedlivostta-na-sabitiyata.html", "text": "С периода на ретроградния Меркурий хората си обясняват непредвидимостта и несправедливостта на събитията. Това каза психологът доц. Маргарита Бакрачева в интервю за Агенция „Фокус“ във връзка с периода на ретрограден Меркурий от 3 до 23 декември 2017 г. Според нея хората се влияят от ретроградния Меркурий. „Има положителна и отрицателна линия в това влияние. Отрицателната е, че се получава самоосъществяващото се пророчество. Ако очакваме нещо непременно негативно и неприятно, се настройваме по този начин и то се случва за разлика от обратния вариант. Доброто е, че по този начин хората могат да се успокоят в известна степен. Така те си обясняват неща, свързани с непредвидимостта и несправедливостта. Ретроградният Меркурий е много по-приемливо обяснение, тъй като не задаваме въпроси „Защо на мен?“.  Хората са устроени така да удовлетворят най-основната си потребност от сигурност и обикновено са склонни да приемат такъв тип обяснения за хубавите и за лошите неща“, коментира доц. Бакрачева. По думите ѝ при  някои от нас е възможно ретроградните периоди да са по-късметлийски. „Така че можем да се надяваме да попаднем в тази категория“, допълни психологът. \r\nДеница КИТАНОВА", "date": "2017.12.03", "title": "Доц. Маргарита Бакрачева: С периода на ретрограден Меркурий хората си обясняват непредвидимостта и несправедливостта на събитията"}
{"url": "http://www.focus-news.net/news/2017/12/03/2463482/reuters-spored-irlandiya-ne-e-yasno-dali-v-blizkite-dni-velikobritaniya-i-es-shte-se-sporazumeyat-po-granichniya-vapros-na-ostrova.html", "text": "Според ирландския външен министър Саймън Кавъни все още не е ясно дали Великобритания и ЕС ще успеят да се споразумеят по писмените гаранции, с които ще се избегне „твърда граница“ със Северна Ирландия до поставения краен срок 4 декември, понеделник, предава  Reuters.\r\nМинистърът изрази надежда, че по време на срещата между британския министър-председател Тереза Мей и председателя на Съвета на ЕС Доналд Туск ще се създаде възможност да се постигне споразумение преди насрочената за 14 и 15 декември среща на високо равнище на ЕС, което ще позволи на Великобритания да започне преговорите за бъдещите си търговски отношения със Съюза. \r\n„Надеждата е, че тази среща ще доведе до инерция, който да продължи до срещата на високо равнище след седмица и че преговорният процес по Брекзит ще достигне до следващата си фаза“, заяви Ковъни. \r\nНа въпрос дали очаква писмени гаранции от Великобритания по въпроса за границата в понеделник, 4 декември, той заяви, че „по-добре е първо да се научим да ходим, преди да започнем да тичаме“.  Виктор Турмаков", "date": "2017.12.03", "title": "Reuters: Според Ирландия не е ясно дали в близките дни Великобритания и ЕС ще се споразумеят по граничния въпрос на острова"}
{"url": "http://www.focus-news.net/news/2017/12/03/2463483/greek-reporter-beztsenna-vizantiyska-mozayka-e-namerena-v-dzhamiya-v-turtsiya.html", "text": "Мозайка от 100 квадратни метра, запазена в отлично състояние, е открита под пода на историческата църква в турския град Ортахисар, провинция Трабзон, предава Greek Reporter. \r\nБезценната находка, както и други агиографии, са открити при обновяването на храма. \r\nПрез 1461 г. византийската църква е била превърната в джамия от султан Мохамед II Завоевателя. Мозайката, както и други агиографии, са открити при обновяването на храма. \r\nОрхан Кахвежди, ръководител на дирекция, която се занимава с недвижимо или движимо имущество, предадени за религиозни или благотворителни цели, твърди, че храмът е на поне 1600 г., датирайки го към 370 г. Съгласно думите му, ремонтните работи за реставрацията на храма са били забавени, след като под мазилките са открити агиографии, а под пода - \"невероятна мозайка\", .\r\nКъм момента е в ход монтирането на стъклен под върху рамка от неръждаема стомана, което не само ще защити находката, но и ще я направи достъпна за разглеждане. \r\nСлед завършването на строежа храмът, който функционира като джамия, ще бъде на разположение за туристически посещения. Тереза Герова", "date": "2017.12.03", "title": "Greek Reporter: Безценна византийска мозайка е намерена в джамия в Турция"}
{"url": "http://www.focus-news.net/news/2017/12/03/2463484/smolyan-kmetat-nikolay-melemov-nabelyaza-merki-za-razchistvaneto-na-patya-za-mugla.html", "text": "Кметът Николай Мелемов, заместничката му инж. Мариана Цекова и управителят на фирма „Иса” Юлиян Инджов на място се запознаха с пораженията, които нанесоха проливните дъждове и активизиралото се свлачище, което затвори пътя за село Мугла. Това съобщиха от пресцентъра на Община Смолян. Ще се предприемат следните мерки за разчистването на пътя. Първо ще се отводнят всички дерета, които текат по пътя и са разрушили изцяло асфалтовата настилка. Ще бъдат  отстранени и падналите дървета. След това фирмата, определена със заповед на кмета Мелемов, ще започне разчистването и останалите действия по отварянето на пътя за село Мугла. От Общината уточниха, че днес няма да бъде отменено бедственото положение.", "date": "2017.12.03", "title": "Смолян: Кметът Николай Мелемов набеляза мерки за разчистването на пътя за Мугла"}
{"url": "http://www.focus-news.net/news/2017/12/03/2463485/pazardzhik-20-godishen-mototsikletist-e-zaginal-pri-katastrofa-na-bul-tsar-osvoboditel.html", "text": "Млад мъж е загинал при катастрофа снощи на булевард „Цар Освободител“ в Пазарджик. Това съобщи за Радио „Фокус“ – Пазарджик говорителят на ОДМВР Мирослав Стоянов. Той обясни, че сигналът за инцидента е подаден след 19.00 часа. „Ударили са се лек автомобил и мотоциклет, управляван от 20-годишен мъж. В резултат на удара младият мъж е починал“, уточни Стоянов. Той обясни, че младежът е бил неправоспособен. „Извършен е оглед на местопроизшествието, назначени са съответните експертизи, за да се установи каква е точната причина за катастрофата“, добави Стоянов.\r\nВаня НИКОЛОВА", "date": "2017.12.03", "title": "Пазарджик: 20-годишен мотоциклетист е загинал при катастрофа на бул. „Цар Освободител“"}
{"url": "http://www.focus-news.net/news/2017/12/03/2463486/politico-karles-puchdemon-shte-ostane-v-belgiya-i-sled-izborite-v-kataluniya.html", "text": "Бившият лидер на Каталуния Карлес Пучдемон ще остане в Белгия и след парламентарните избори в региона. Това бе оповестено от неговия адвокат, предава  Politico.\r\nНамиращият се в самоналожено изгнание каталунски лидер стартира кампанията за регионалните избори от Белгия през ноември. Той се намира в страната, съпротивлявайки се срещу екстрадирането си обратно в Испания, където е издирван за подклаждането на бунт. \r\nВ Каталуния ще се проведат избори, след като испанския министър-председател Мариано Рахой разпусна местния законодателен орган и уволни Пучдемон заради ролята му в проведения референдум за независимост, обявен от Мадрид за незаконен. След това каталунският лидер избяга в Белгия с четирима от своите министри.  Виктор Турмаков", "date": "2017.12.03", "title": "Politico: Карлес Пучдемон ще остане в Белгия и след изборите в Каталуния"}
{"url": "http://www.focus-news.net/news/2017/12/03/2463487/ekathimerini-avstraliya-podkrepi-vrashtaneto-na-mramorite-na-elgin-v-gartsiya.html", "text": "Министър-председателят на австралийския щат Виктория Даниел Андрюс подкрепи гръцките призиви за връщането в страната на Мраморите на Елгин, които понастоящем са изложени в Британския музей в Лондон, съобщава електронното издание Ekathimerini.\r\nНа церемония по откриването на изложба с реплики на колекция от древногръцко изкуство в Мелбърн, Андрюс заяви, че властите на австралийския щат ще продължат с призивите за поправяне на несправедливостта, извършена от лорд Елгин преди близо два века. Премиерът увери, че това искане не е само негово, но и на всички партии, влизащи в състава на регионалното правителство, .\r\nАвстралийската актриса от гръцки произход Мери Кустас, една от многобройните гости на събитието, на свой ред коментира, че до този момент Великобритания игнорира настойчивите призиви на редица страни за връщането на реликвите обратно в Гърция. Тя призова хората да не се отказват и да продължат да оказват натиск на Лондон. Агенция \"Фокус\" припомня: \r\nМраморите на Елгин са колекция от древногръцко изкуство, основно от Атинския некропол, отнети преди освобождението на Гърция. Те са отнесени във Великобритания в началото на XIX век от лорд Елгин и оттогава насам са съхранявани в Британския музей.  \r\nКолекцията на Елгин се състои от 92 експоната, като 90 от тях са от Партенона, а останалите два са една кариатида и една колона от Ерехтейон.\r\nГръцкото искане за връщането на мраморите в Атина, за да бъдат поставени на липсващите места в музея на Акропола, е подкрепено от ЮНЕСКО. Мраморите не са самостоятелни експонати, а част от Партенона, който е признат за паметник на световното културно наследство.", "date": "2017.12.03", "title": "Ekathimerini:  Австралия подкрепи връщането на Мраморите на Елгин в Гърция"}
{"url": "http://www.focus-news.net/news/2017/12/03/2463488/mvr-edin-chovek-e-zaginal-a-drug-e-ranen-sled-katastrofa-na-patya-pazardzhik-plovdiv-pri-mosta-na-reka-luda-yana.html", "text": "Един човек е загинал, а друг е ранен при тежък пътен инцидент на стария път Пазарджик - Пловдив при моста на река Луда Яна. Това съобщиха от пресцентъра на МВР. Пътни полицаи отклоняват движението през Огняново. Сигналът е получен преди минути. По първоначални данни катастрофата е станала на моста на река Луда Яна, където два леки автомобила са се ударили челно. На този етап е известно, че има един починал, а друг е ранен и транспортиран в болница. На място са насочени полицейски екипи.", "date": "2017.12.03", "title": "МВР: Един човек е загинал, а друг е ранен след катастрофа на пътя Пазарджик - Пловдив при моста на река Луда Яна"}
{"url": "http://www.focus-news.net/news/2017/12/03/2463489/rumen-petkov-dari-na-ruskoto-posolstvo-v-london-i-na-britanskite-voenno-istoricheski-muzei-poshtenski-plik-i-kartichka-posveteni-na-yubileya-ot-osvobozhdenieto-na-pleven.html", "text": "По време на международна конференция в Лондон, Румен Петков от АБВ дари на руското посолство в английската столица и на британските военно-исторически музеи пощенски плик и картичка, посветени на юбилея от Освобождението на Плевен. Това съобщиха от пресцентъра на ПП АБВ. В речта си по време на форума той подчерта съпричастността на гражданското общество в Лондон, към българската кауза, за което по думите му говори и факта, че вече 140 години 5 улици в столицата на Великобритания носят името на Плевен. В заключение Петков покани делегатите на конференцията, сред които има и наследници на преки участници в дипломатическата и военна битка за свободата на България, да посетят града-герой Плевен. Сред поканените е и княз Никита Дмитриевич Лобанов-Ростовский.", "date": "2017.12.03", "title": "Румен Петков дари на руското посолство в Лондон и на британските военно-исторически музеи пощенски плик и картичка, посветени на юбилея от Освобождението на Плевен"}
{"url": "http://www.focus-news.net/news/2017/12/03/2463490/asharq-al-awsat-spored-vitseprezidenta-na-yemen-stranata-shte-zastane-zad-vseki-koyto-se-izpravi-sreshtu-buntovnitsite-huti.html", "text": "Вицепрезидентът на Йемен Али Мохсен ал Ахмар заяви, че е необходимо да се изгради вътрешно единство в страната, за да се открие решение на въпроса, свързан с нарушенията на действащите на територията на страната шиитски бунтовници-хути, пише  Asharq al Awsat.\r\nВицепрезидентът заяви, че страната ще застане зад всеки, „който върши задълженията си срещу хутите“.  \r\nПо-рано партия „Национален народен конгрес“ на бившия президент Али Абдула Салех излезе с официално заявление, в което приветства усилията за постигане на вътрешно обединение на Йемен и „елиминирането на източниците на напрежение“. Самият Салех заяви, че иска да отвори нова глава в отношенията с водената от Саудитска Арабия международна коалиция, по този начин слагайки край на съюза си с хутите.  Виктор Турмаков", "date": "2017.12.03", "title": "Asharq al Awsat: Според вицепрезидента на Йемен страната ще застане зад всеки, който се изправи срещу бунтовниците-хути"}
{"url": "http://www.focus-news.net/news/2017/12/03/2463491/aktsenti-v-sutreshniya-blok-dobro-utro-balgariya-po-radio-fokus-na-4-dekemvri.html", "text": "Следим обстановката в страната след проливните дъждове. До кога ще остане в сила бедственото положение в Смолян и има ли все още откъснати населени места след ще попитаме в сутрешния блок „Добро утро, България“ по Радио \"Фокус\" кмета на Смолян Николай Мелемов. Нормализира ли се обстановката в Кюстендил, където беше обявено частично бедствено положение, ще научим от кмета Петър Паунов. Кога ще спрат валежите и очакват ли ни още опасни явления през новата седмица? Отговорът ще получим от синоптиците от НИМХ при БАН. След предотвратения в Германия бомбен атентат, колко сериозна е терористичната заплаха в Европа по коледните празници и ще успеят ли службите да предотвратят нови атентати? Очаквайте коментар от експерта по антитероризъм Христо Смоленов. Кога започва изпълнението на проекта за интегриран градски транспорт в Казанлък?Отговорът ще научим от кореспондента ни Славяна Гайдарова. \r\nТези и още теми в „Добро утро, България“ от 6.00 до 10.00 по Радио „Фокус“ с водещ Евелин Цанева.", "date": "2017.12.03", "title": "Акценти в сутрешния блок „Добро утро, България“ по Радио \"Фокус\" на 4 декември"}
{"url": "http://www.focus-news.net/news/2017/12/03/2463492/lider-harvatiya-split-se-sdobiva-s-parvite-ulichni-senzori-za-inteligentno-parkirane.html", "text": "В разположения на Адриатическото крайбрежие Сплит е в ход изпълнението на проект за монтиране на улични сензори, които с помощта на иновативните технологии ще облекчат задръстванията и ще улеснят гражданите и гостите на града в паркирането, съобщава хърватското електронно издание Lider.\r\nОборудването за първите два сензора вече е монтирано на две ключови точки в града, а инсталирането и свързването на всички предвидени сензори към системата \"Смарт Сплит\" е насрочено за март следващата година. \r\nПредвижда се те да бъдат поставени на 43 улици с общо 1 360 паркоместа. Събраните данни за местоположението и броят на свободните места ще постъпват в централна система, в която ще има информация и за всички паркинги, управлявани от местната власт. Всички потребители на приложението ще имат възможност да виждат в реално време на картата кои места за паркиране са на разположение и кои не, както и къде има места за хора с увреждания. Освен това приложението ще предлага и възможност за навигация до свободно място за паркиране, .\r\nТака Сплит ще се превърне в първият хърватски град, в който ще бъде приложено цялостно решение за интелигентно паркиране. Целта на проекта е да помогне на гражданите и посетителите в града да намерят място за паркиране, като по този начин ще бъде допринесено за намаляване на задръстванията и вредните емисии, изхвърляни в атмосферата от превозните средства.  Тереза Герова", "date": "2017.12.03", "title": "Lider (Хърватия): Сплит се сдобива с първите улични сензори за интелигентно паркиране"}
{"url": "http://www.focus-news.net/news/2017/12/03/2463493/plovdiv-izlozhba-starinnite-kashti-na-plovdiv-razpilyana-broenitsa-ot-biseri-shte-bade-otkrita-v-balabanovata-kashta-na-4-dekemvri.html", "text": "Изложба с над 100 акварелни рисунки на арх. Славчо Мерджанов ще бъде открита в Балабановата къща в Пловдив на 4 декември. Това съобщиха за Радио „Фокус“ – Пловдив от ръководството на Общински институт „Старинен Пловдив“. Изложбата е озаглавена „Старинните къщи на Пловдив – разпиляна броеница от бисери“ и ще бъде официално открита от 17.30 часа. Експозицията е посветена на дейността на Национален институт за паметници на културата – филиал Пловдив и ОИ „Старинен Пловдив“ по възстановяване и поддържане на обектите на културното наследство на територията на Стария град. В картините присъстват почти всички старинни къщи и архитектурни ансамбли, създадени благодарение на успешната работа между двете институции.\r\nИзложбата е композирана от ансамбли от сгради, които са паметници на културата и от отделни обекти – също паметници. В рисунките, по архитектурен подход, са отразени най-характерните им елементи, с максимална точност и пропорции. Изложбата може да бъде видяна до 7 януари.\r\nТони МИХАЙЛОВ", "date": "2017.12.03", "title": "Пловдив: Изложба „Старинните къщи на Пловдив – разпиляна броеница от бисери“ ще бъде открита в Балабановата къща на 4 декември"}
{"url": "http://www.focus-news.net/news/2017/12/03/2463494/natali-luzo-frenski-ministar-na-evropeyskite-vaprosi-evropeyskiyat-parlament-nyama-da-se-premesti-ot-strasburg.html", "text": "Френският министър на европейските въпроси Натали Лузо заяви, че страната ѝ няма да позволи Европейският парламент да бъде преместен изцяло от Страсбург в Брюксел, предава  Reuters.\r\n„Страсбург трябва да остане седалище на европейската демокрация. Той е също така символ на германско-френското помирение“, заяви Лузо. „Често се казва, че Европа се е затворила в брюкселски балон. Европа трябва да е по-близка до регионите си“, допълни тя.\r\nЕвропейските депутати се събират в Страсбург за една седмица всеки месец, а в Брюксел през останалото време. Ежемесечното преместване в двете посоки струва на Съюза 114 млн. евро годишно. Критиците на това от дълго време призовават положението да бъде прекратено, но Франция би наложила вето върху всеки опит да се направят съответните изменения в договорите на ЕС. \r\nСъщевременно относно преговорите за Брекзит Лузо заяви, че се чуват „положителни шумове“ преди срещата на високо равнище в Брюксел от средата на декември за това, че е постигнат достатъчен прогрес по преговорите. Тя добави, че Франция остава бдителна по въпроса за сухоземната граница в Ирландия. „Това е червена линия, начертана от 27-те страни членки“, убедена е тя.  Виктор Турмаков", "date": "2017.12.03", "title": "Натали Лузо, френски министър на европейските въпроси: Европейският парламент няма да се премести от Страсбург"}
{"url": "http://www.focus-news.net/news/2017/12/03/2463495/a1-on-makedoniya-albaniya-sazdava-natsionalna-aviokompaniya.html", "text": "С помощта на „Търкиш Еърлайнс“ Албания ще създаде национален авиопревозвач, който ще носи името „Еър Албания“, предава скопският телевизионен канал A1 On. Очаква се първите полети да стартират още през следващата 2018 г.\r\nМинистър-председателят Еди Рама, който е включен лично във формирането на компанията, уточни, че се предвиждат полети, свързващи Тирана със Скопие, Подгорица, Прищина, Сараево и Загреб, .\r\nСъгласно думите на премиера, създаването на албански национален превозвач е сред поставените цели на правителството в Тирана. В тази връзка Рама изказа благодарности на турския си колега и изпълнителния директор на „Търкиш Еърлайнс“ за оказаната помощ в начинанието. Албанският министър-председател разкри, че проектът за създаването на национален превозвач се намира на финалната права, но не се ангажира с конкретни срокове за завършването му.", "date": "2017.12.03", "title": "A1 On (Македония): Албания създава национална авиокомпания"}
{"url": "http://www.focus-news.net/news/2017/12/03/2463496/sofiya-namalena-e-vidimostta-po-patya-etropole-pravets-zaradi-gasta-magla.html", "text": "Намалена е видимостта по пътя Етрополе - Правец заради гъста мъгла, съобщи слушател на Радио „Фокус“. По думите му на пътя липсва хоризонтална маркировка.", "date": "2017.12.03", "title": "София: Намалена е видимостта по пътя Етрополе - Правец заради гъста мъгла"}
{"url": "http://www.focus-news.net/news/2017/12/03/2463497/plovdiv-povishena-e-opasnostta-ot-svlachishtna-aktivnost-v-planinskite-rayoni-na-oblastta.html", "text": "Повишена е опасността от свлачищна активност по пътищата в планинските райони на Пловдивска област заради последните валежи от дъжд. Това каза за Радио „Фокус“ – Пловдив дежурният в Областно пътно управление. Водачите трябва да бъдат особено внимателни по направленията Асеновград - Смолян, Кричим - Девин, Юговско ханче - Югово - Лъки - Здравец, както и при проходите Козница и Стражата. Дежурният каза още, че движението по всички основни пътни артерии в Пловдивска област засилва своя интензитет, като най-натоварен е трафикът по участъка на АМ „Тракия“. Пътните настилки в областта са преобладаващо мокри, температурите са положителни, а видимостта е добра.\r\nДо 15 декември е ограничено движението по пътя Карлово - Баня заради ремонтни дейности по асфалтовата настилка. Обходният маршрут за водачите е през село Марино поле. До 20 декември ще остане забранено преминаването на камиони над 12 тона по пътя Поповица – Болярци, поради намален габарит на пътното платно на мост. Също до 20 декември ще остане забранено движението по пътя Белица -\r\n Загражден - Давидково, в участъка от км 13 до км 18. Все още е ограничено и преминаването на камиони с височина над 4 метра през тунелите по пътя Асеновград – Нареченски бани. Проходът Троян - Кърнаре е отворен за движение на всички моторни превозни средства.\r\nТони МИХАЙЛОВ", "date": "2017.12.03", "title": "Пловдив: Повишена е опасността от свлачищна активност в планинските райони на областта"}
{"url": "http://www.focus-news.net/news/2017/12/03/2463498/yeni-safak-sled-kraya-na-islyamska-darzhava-v-siriya-se-gotvi-nova-igra-na-sila-smyata-pres-sekretaryat-na-turskiya-prezident.html", "text": "Прес-секретарят на турското президентство Ибрахим Калън постави под въпрос дали правителството на САЩ ще прекрати подкрепата си за кюрдските „Сили за народна самоотбрана“ в Сирия, след като „Ислямска държава“ претърпи поражение в страната, пише  Yeni Safak.\r\n„Сега, след като „Ислямска държава“ бе победена в Сирия, дали правителството на САЩ ще прекрати подкрепата си към  „Партията на демократичния съюз“ (PYD) и въоръженото ѝ крило „Сили за народна самоотбрана“ (YPG)?“, попита Калън. „Въпросът бе обсъден по време на скорошния телефонен разговор между президента на Турция Реджеп Тайип Ердоган и неговия американски колега Доналд Тръмп, който потвърди това и добави, че огромната военна подкрепа на САЩ към „Силите“ е трябвало да бъде прекратена преди време. Неговото изказване бе оспорено само няколко дни по-късно от Пентагона“, допълни той. \r\n„Анкара очаква от Вашингтон да прекрати военната си, финансова и политическа подкрепа към сирийските разклонения на ПКК, след като „Ислямска държава“ е  победена в Ракка и в останалата част на Сирия. В крайна сметка американските политици заявиха на турските власти, че отношенията им с PYD и  YPG са временни и че предоставените им оръжия ще бъдат прибрани“, заяви Калън. Същевременно той подчерта, че образите на жени-войни са използвани, за да романизират тероризма на ПКК.\r\n„Това е полезен инструмент, за да се продава пропаганда на западната публика.  Но същевременно най-добрият съюзник на САЩ в Сирия е марксистко-ленинистка терористична организация, която се бори срещу Турция – ключов съюзник на Америка“, заяви говорителят на турското президентство. „В Сирия след „Ислямска държава“ се готви нова игра на сила. Русия и Иран искат да прокарат  влиянието си в Сирия, запазвайки президента ѝ Башар Асад, докато САЩ се готвят да останат източно от река Ефрат. Това единствено ще доведе до нови конфликти и нестабилност в Сирия и извън нея. Борбата за влияние в Сирия най-вероятно ще доведе до по-нататъшни етнически и религиозни напрежения, ще разцепи Сирия и ще постави основата за нова вълна от потенциални заплахи за сигурността“, убеден е Калън.  Виктор Турмаков", "date": "2017.12.03", "title": "Yeni Safak: След края на „Ислямска държава“ в Сирия се готви нова игра на сила, смята прес-секретарят на турския президент"}
{"url": "http://www.focus-news.net/news/2017/12/03/2463499/veliko-tarnovo-usloviya-za-obrazuvane-na-magla-ima-v-po-niskite-rayoni-v-oblastta-i-okolo-vodnite-baseyni.html", "text": "Условия за образуване на мъгла има в по-ниските райони в областта и около водните басейни. Това съобщиха за Радио „Фокус” – Велико Търново от Областно пътно управление – Велико Търново. Ограничено е движението на автомобили над 3,5 тона по път Чешма - Кесарево заради лошо експлоатационно състояние на отсечката. Срокът за приключване на ремонтните работи е до 31 декември. Обходният маршрут е през Чешма - Сливовица - Горско Ново село -\r\n Джулюница - Кесарево. Пътната обстановка в региона към момента е спокойна. Трафикът не е натоварен. Настилките са мокри, времето е облачно и на места превалява слаб дъжд. Не се допуска преминаване на товарни автомобили над 10 тона през прохода Твърдица – Елена. Затворен за движение остава пътят Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4 през с. Леденик. Остава затворен поради свлачище yчастък от път Царски извор – Драганово, обходният маршрут е през село Сушица. Път Дебелец - Средни колиби - Елена е затворен за МПС над 10 тона поради лошо експлоатационно състояние с цел повишаване безопасността на движението. Обходният маршрут е Дебелец - Велико Търново - Лясковски кантон - Миндя - Елена и обратно.\r\nЛуиза ТРАНЧЕВА", "date": "2017.12.03", "title": "Велико Търново: Условия за образуване на мъгла има в по-ниските райони в областта и около водните басейни"}
{"url": "http://www.focus-news.net/news/2017/12/03/2463500/samokov-e-sred-liderite-v-ekoturizma-na-balkanite.html", "text": "Екотуризмът ще бъде акцент в третото издание на Балканските награди за туристическа индустрия, които ще бъдат връчени на 5 декември. Международно жури от експерти ще оценява кандидатите за престижните статуетки, напомнят организаторите. \r\nПартньорите на конкурса номинираха община Самоков, която се гордее не само с най-стария ни курорт - Боровец, със 120-годишна история, разположен на 10 км от града. Оттук извират най-дългата река в България – Искър и най-пълноводната река в България - Марица. Уникално природно богатство на територията на общината са Рилските езера - повече от 40 на брой, пръснати по високите части на Рила. В общината има находище на минерална вода край Белчин. Друго природно чудо е самоковската котловина, разположена между планините Рила, Плана, Витоша, Верила и Ихтиманска Средна гора. Тук се издига и най-високият връх на Балканския полуостров – връх Мусала - 2925 м.\r\nРайонът е и атрактивна туристическа дестинация, която привлича туристи през цялата година. На територията на Общината има множество екопътеки и планински маршрути.\r\nНационален парк „Рила“ притежава уникално богатството на защитени видове от флората и фауната. Това е най-големият от трите национални парка на територията на България. Обхваща територия с площ над 81 000 хектара в централните и най-високи части на планина Рила. Близо 4% от всички реки в България извират от тук. Паркът се простира между 800 и 2925 м надморска височина и на неговата територия са разположени 120 естествени езера, повечето с ледников произход, .\r\nНа територията на парка се намират четири български резервата – Парангалица, Централен Рилски резерват, Ибър и Скакавица. Национален парк Рила е една от най-големите защитени територии в Европа. Двата резервата „Парангалица“ и „Маричини езера“ са част от световната мрежа на биосферни резервати по програмата на ЮНЕСКО.\r\nОбщина Самоков се гордее и с екопътека Бели Искър, която започва малко след края на Бели Искър. По протежението на пътеката са изградени 7 моста, които пресичат река Бели Искар. Най-високата точка на пътеката – 1380 м. Парк „Ридо“, екопътека „Лаго“, Туристическата градина са част от очарованието на самия град, а с една крачка встрани от градската среда човек без особени усилия се потопя в очарованието на природната тишина и красота.\r\nОбщината се състои от административен център град Самоков и 24 села, като е разположена на територия от 1209 кв.и надморска височина от 950 м. Намира се в Югозападна България в подножието на Рила планина.", "date": "2017.12.03", "title": "Самоков е сред лидерите в екотуризма на Балканите"}
{"url": "http://www.focus-news.net/news/2017/12/03/2463501/dots-margarita-bakracheva-vazhno-e-v-kraya-na-godinata-obeshtaniyata-da-sme-po-dobri-s-drugite-i-da-se-haresvame-poveche-da-ne-izcheznat-sled-nyakolko-dni.html", "text": "Важно e в края на годината обещанията да сме по-добри с другите и  да се харесваме повече да не изчезнат около 3 януари. Това каза психологът доц. Маргарита Бакрачева в интервю за Агенция „Фокус“ във връзка с периода на ретрограден Меркурий от 3 до 23 декември 2017 г. и равносметката в края на годината.  Според нея равносметката е хубаво нещо, стига да бъде положителна. „Обещанията, които си даваме обикновено, когато си правим равносметка, не трябва да бъдат много грандиозни, а да са съобразени с това, което би ни направило щастливи. Трябва да имаме реален времеви диапазон, в който искаме да осъществим обещаното“, каза тя. Според нея можем да бъдем галантни към себе си и да се направим по-щастливи, ако помислим какво би провокирало най-много искрици както в нашите очи, така и в очите на другите.  По думите ѝ именно такава е идеята на коледната украса - от една страна като нещо материално да ни насочи към същността, да ни напомни какво предстои и какво да очакваме, а от друга да ни върне в реалността, че хубавите моменти са тук и сега и са навсякъде около нас. „Виждайки украсата, можем да се усмихнем и да пуснем хубавите неща вътре в себе си“, допълни психологът.\r\nДеница КИТАНОВА", "date": "2017.12.03", "title": "Доц. Маргарита Бакрачева: Важно e в края на годината обещанията да сме по-добри с другите и да се харесваме повече да не изчезнат след няколко дни"}
{"url": "http://www.focus-news.net/news/2017/12/03/2463502/pregled-na-mezhdunarodnite-novini-do-18-chasa-agentsiya-fokus.html", "text": "Холандският министър-председател Марк Рюте заяви по време на своя реч, оспорваща визията на френския президент Емануел Макрон за по-интегрирана Европа, че „федерална Европа и повече интеграция“ не са отговорът за проблемите на ЕС.\r\nНа речта си по време на годишния конгрес на Алианса на либералите и демократите за Европа Рюте не спомена Макрон по име, но заяви, че неговият скептицизъм относно „демократичните конвенти“ идва от Франция.  Речта му се превърна в остра критика на амбициозния план за реформи на Макрон, включващ широк спектър от политики, вариращи от въвеждането на нов тип транснационални евродепутати и общ бюджет за Еврозоната. \r\n„ЕС трябва да реши проблемите, които ние като самостоятелни страни членки не можем сами да решим. Федерална Европа не е отговор за тези проблеми, както и не е политиката, основана на символизма“, заяви Рюте. Според него засилването на европейската интеграция не може да бъде цел сама по себе си. „Интеграцията в името на самата интеграция само ще намали публичната подкрепа за ЕС. Затова и преди да се развива нова политика, преди да се основават нови агенции, преди да се мисли за нови правила и регулации, трябва да се попитаме какви проблеми ще решим така“, допълни той. \r\n Относно идеята на Макрон за „демократични конвенти“ – публични дебати в страните членки на ЕС, целящи предоставяне на по-голям глас на гражданите за случващото се в Съюза, Рюте не е ентусиазиран. „Не трябва да разширяваме задачите на ЕС, а да се съсредоточим повече. Убеден съм, че няма нужда да се четат проповеди“, допълни холандският министър-председател.  \r\n*** Френският министър на европейските въпроси Натали Лузо заяви, че страната ѝ няма да позволи Европейският парламент да бъде преместен изцяло от Страсбург в Брюксел.\r\n„Страсбург трябва да остане седалище на европейската демокрация. Той е също така символ на германско-френското помирение“, заяви Лузо. „Често се казва, че Европа се е затворила в брюкселски балон. Европа трябва да е по-близка до регионите си“, допълни тя.\r\nЕвропейските депутати се събират в Страсбург за една седмица всеки месец, а в Брюксел през останалото време. Ежемесечното преместване в двете посоки струва на Съюза 114 млн. евро годишно. Критиците на това от дълго време призовават положението да бъде прекратено, но Франция би наложила вето върху всеки опит да се направят съответните изменения в договорите на ЕС. \r\nСъщевременно относно преговорите за Брекзит Лузо заяви, че се чуват „положителни шумове“ преди срещата на високо равнище в Брюксел от средата на декември за това, че е постигнат достатъчен прогрес по преговорите. Тя добави, че Франция остава бдителна по въпроса за сухоземната граница в Ирландия. „Това е червена линия, начертана от 27-те страни членки“, убедена е тя. \r\n***  Кюрдските „Сили за народна самоотбрана“ съобщиха, че са успели напълно да овладеят селските райони в източната част на сирийската провинция Деир ез Зор с помощта и на водената от САЩ международна коалиция, и на Русия.\r\n„Силите за народна самоотбрана“ съобщават, че международната коалиция и руските сили в Сирия са предоставили „въздушна и логистична подкрепа, съвети и координация на земята“ и че се надяват подкрепата да бъде увеличена. \r\n***Сблъсъците в столицата на Йемен ескалират. Сраженията между шиитските бунтовници, известни като хути, срещу бойци, лоялни на бившия президент на страната Али Абдула Салех, в Сана продължават вече пети ден. \r\nМеждувременно, признатият от международната общност президент на Йемен Абд Рабу Мансур Хади, който е в самоналожено изгнание в Саудитска Арабия, подаде ръка за помирение към Салех, като заяви, че ще подкрепи „всяка група, сражаваща се срещу терористите хути“.  Той обаче не спомена името на своя бивш партньор, превърнал се в съперник, Салех. \r\n***Иранският президент Хасан Роухани заяви, че държавите от Близкия изток трябва да решават проблемите си без да разчитат на външни сили. „Вярваме, че ако има проблем в региона, той може да бъде решен чрез диалог“, каза Роухани в реч при откриването на пристанище в югоизточния ирански град Чабахар. „Не се нуждаем нито от оръжия, нито от интервенция на чужди сили. Способни сме да решим проблемите си чрез единство и диалог“, каза иранският президент. \r\nИзказването последва ескалацията в съперничеството между управлявания от шиити Иран и сунитската Саудиска Арабия. Двете страни подкрепят сражаващи се помежду си групи в региона, основно в Сирия и Йемен. Лидерите в Рияд в последно време активизираха усилията си в борбата срещу нарастващото влияние на Иран, което създаде опасения за нови конфликти. \r\nРоухани обаче заяви, че скорошната победа срещу групировката „Ислямска държава“ е създала възможност Близкия изток да загърби репутацията си с конфликтите между сунити и шиити и да се освободи от присъствието и намесата на външни сили. \r\n***Президентът на САЩ Доналд Тръмп отрече да искал от директора на ФБР Джеймс Коми да спре разследването срещу бившия съветник по националната сигурност Майкъл Флин, който впоследствие пледира виновен за това, че е дал лъжливи показания пред федералните агенти за връзките си с Русия.\r\n„Никога не съм искал от Коми да спре разследването срещу Флин. Това са поредните фалшиви новини, отразяващи поредната лъжа на Коми“, се казва в съобщение на Тръмп в Туитър. \r\nВ събота Тръмп отново настоя, че Москва не се е намесвала в предизборната кампания от миналата година. \r\n*** Земетресение с магнитуд 6,2 по скалата на Рихтер е регистрирано край бреговете на Еквадор.\r\nЗеметресението е регистрирано в 6:19 часа сутринта местно време (13:19 часа българско време) на дълбочина от 30 км. на 195 км. западно от столицата Кито. Няма данни за жертви и разрушения. Не е обявявана опасност за появата на вълни-цунами. \r\n***", "date": "2017.12.03", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/12/03/2463503/d-r-iliya-valev-etnolog-u-nas-tryabva-da-ima-pone-ednomesechno-voenno-grazhdansko-obuchenie.html", "text": "У нас трябва да има поне едномесечно военно-гражданско обучение. Това вероятно ще спомогне да спрем да уронваме престижа на българската армия, зави в интервю за Радио „Фокус“ – Велико Търново етнологът Илия Вълев. Думите му са подкрепени от изследванията, които е правил във връзка със създаването на книгата „Младежки страсти, мъжки времена. Етнокултурна характеристика на българската казарма през социализма”. Той уточни, че казармата не учи младежите само да воюват, а им дава подготовка за реакция във всякакви екстремни ситуации. „Виждаме, че когато има проблем с природни бедствия или нещо друго, винаги опираме до армията. Затова сме длъжни да бъдем подготвени и трябва да има такова обучение на принципа на казарменето. То трябва да завърши с клетва, тъй като тя е много силен момент и е разковничето на нещата, особено ако вникнеш в клетвените думи“, обясни д-р Вълев. Той посочи, че от разговорите му с настоящи и бивши военни е стигнал до извода, че трябва да се работи за връщане на доверието към българската армия. „Тук засягаме темата за уронването на престижа на офицера и на армията като цяло. Това наистина е проблем, на който трябва да се търси решение“, каза още етнологът. Той добави, че казармата изгражда личности с дух от младите хора.\r\nЛуиза ТРАНЧЕВА", "date": "2017.12.03", "title": "Д-р Илия Вълев, етнолог: У нас трябва да има поне едномесечно военно-гражданско обучение"}
{"url": "http://www.focus-news.net/news/2017/12/03/2463504/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Троянски” - отворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът ІІІ-514: Движението по път ІІІ-514 Г. Оряховица – Арбанаси – В. Търново в участъка от км 46+485 до км 48+830 е ограничено, поради ремонтни дейности . \r\nОбходен маршрут: път VTR 1014 Арбанаси – Шереметя, път І-4 Шереметя – В. Търново и обратно. Срок до 20.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 04.12.2017 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.03", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/03/2463505/benyamin-netanyahu-izrael-nyama-da-pozvoli-na-iran-da-pridobie-yadreno-orazhie.html", "text": "Министър-председателят на Израел Бенямин Нетаняху заяви, че няма да позволи у Иран да попадне ядрено оръжие. Същевременно той сравни върховния духовен лидер на Иран Али Хаменей с Адолф Хитлер, предава РИА Новости.\r\n„Няма да позволим на иранския режим да придобие ядрено оръжие. Ние няма да му позволим да се утвърди във военно отношение в Сирия, към което, изглежда, той се стреми“, заяви Нетаняху. \r\nЗаявявайки, че „върховният лидер на Иран е новият Хитлер на Близкия изток“, министър-председателят на Израел призна наличието на „редица важни различия между Нацистка Германия и Иран“. Според него, в отношенията на двата режима може да се говори за „необосновано задължение евреите да бъдат избивани“.  Виктор Турмаков", "date": "2017.12.03", "title": "Бенямин Нетаняху: Израел няма да позволи на Иран да придобие ядрено оръжие"}
{"url": "http://www.focus-news.net/news/2017/12/03/2463506/pazardzhik-svetlinite-na-kolednata-elha-v-peshtera-shte-badat-vklyucheni-na-7-dekemvri.html", "text": "Богата културна програма е предвидила Община Пещера за предстоящите коледни и новогодишни празници. Това съобщи за Радио „Фокус“ – Пазарджик Стоян Йовчев от Община Пещера. Той уточни, че Общината е организирала 9 мероприятия в рамките на 15 дни. „Празничните дни ще започнат на 7 декември със запалване на коледната елха от кмета Николай Зайчев. Театър ПАН ще помогне да бъде посрещнат Дядо Коледа, ще чуем тематични празнични песни“, добави Йовчев. Той каза още, че в програмата са включени концерти, театрални постановки и изложби.\r\nВаня НИКОЛОВА", "date": "2017.12.03", "title": "Пазарджик: Светлините на коледната елха в Пещера ще бъдат включени на 7 декември"}
{"url": "http://www.focus-news.net/news/2017/12/03/2463507/d-r-kina-nikolova-v-neonatologichnoto-otdelenie-vav-veliko-tarnovo-nyama-lekari-v-nadpensionna-vazrast-no-imame-nuzhda-ot-mladi-kadri.html", "text": "В Неонатологичното отделение при МОБАЛ „Д-р Стефан Черкезов“ няма лекари в надпенсионна възраст. Въпреки това повечето от специалистите са над 55-годишни и има нужда от млади кадри. Това каза за Радио „Фокус“ – Велико Търново д-р Кина Николова, началник на Отделението. Тя подчерта, че болничната структура към момента разполага с необходимата техника. „Последно получихме от Българската Коледа монитор, сега очакваме и билирубинометър, с който се измерва нивото на т.нар. жълтеница. За момента имаме един, но той е втора употреба. Въпреки това върши работа. От специализирана линейка за сега също нямаме нужда, защото по Норвежката програма ни беше купен специален транспортен кувьоз“, посочи д-р Николова. Лекарите, които работят в Отделението, са петима. От началото на годината до края на септември недоносените бебета, преминали през структурата, са 91. За цялата минала година са били 101 от 1 083 раждания, което е около 10%.\r\nЛуиза ТРАНЧЕВА", "date": "2017.12.03", "title": "Д-р Кина Николова: В Неонатологичното отделение във Велико Търново няма лекари в надпенсионна възраст, но имаме нужда от млади кадри"}
{"url": "http://www.focus-news.net/news/2017/12/03/2463508/afp-sled-zemetresenieto-s-magnitud-62-v-ekvador-ima-leki-shteti-i-prekasvaniya-na-elektrozahranvaneto.html", "text": "След земетресението с магнитуд 6,2 по скалата на Рихтер, регистрирано край тихоокеанското крайбрежие на Еквадор, в провинция Манаби са открити пукнатини в стените на сградите и се е стигнало до прекъсвания в електрозахранването, предава  AFP.\r\n„За момента нямаме жертви за жалене, нито и значителни материални щети“, заяви президентът на страната Ленин Морено от профила си в социалната мрежа „Туитър“. \r\n„До момента са открити единствено пукнатини в някои къщи и е имало спирания на електричеството в градовете Чоне и Бая де Каракес“, съобщи министърът за управляването на извънредните ситуации на Еквадор Александра Оклес. Не е обявявана тревога за появата на вълни-цунами. Агенция „Фокус“ припомня: Провинцията Манаби бе връхлетяна през 2016 г. от опустошително земетресение с магнитуд 7,8 по скалата на Рихтер, чиито жертви станаха 673 души. То причини и щети на сумата от три милиарда долара.  Еквадор е разположен между Южноамериканската тектонична плоча и плочата „Наска“, което го прави силно уязвим от сеизмична активност.  Виктор Турмаков", "date": "2017.12.03", "title": "AFP: След земетресението с магнитуд 6,2 в Еквадор има леки щети и прекъсвания на електрозахранването"}
{"url": "http://www.focus-news.net/news/2017/12/03/2463509/daniela-kostova-obshtina-asenovgrad-blagotvoritelnostta-e-prisashta-za-grada-i-zatova-e-osnovna-nishka-v-programata-ni-za-koleda.html", "text": "Благотворителността е присъща за Асеновград и затова е основна нишка в подготвената празнична програма за Коледа. Това каза за Радио „Фокус“ – Пловдив Даниела Костова, главен експерт в отдел „Култура“ на Община Асеновград. По думите ѝ цялата коледна програма е подчинена на благотворителните каузи. „Ще има специален коледен бал за децата в неравностойно положение, благотворителен базар на Дневния център за деца с увреждания, както и на Историческия музей. Ще имаме също много доброволчески инициативи, благотворителен концерт на Музейната музикална школа. За три болни деца тази година Асеновград ще се обедини и ще събира средства в специално изработени урни. Трябва да бъдем съпричастни с тяхната болка“, посочи Даниела Костова.\r\nТя каза още, че по традиция се организира изложба на асеновградските художници, които всеки месец май за празника на града и всяка Коледа правят подарък за жителите на Асеновград, подарявайки им красота, изработена от тях самите. „Филмовото изкуство също е застъпено в коледно-новогодишната програма на Община Асеновград. Ще представим продукцията „Светият град – Асеновград“ на асеновградчанина Ангел Бончев. Филмът вече се е прожектирал миналата година, но поради големия интерес ще го представим пак, тъй като няма по-добър повод от Коледа за тази цел“, коментира Костова. Тя посочи, че празничната програма през декември ще завърши на 31-ви с концерт на оркестър „Калофер“. Концертът ще започне в 23.00 часа със станимашки мавруд, а в полунощ – с празнични илюминации.\r\nТони МИХАЙЛОВ", "date": "2017.12.03", "title": "Даниела Костова, Община Асеновград: Благотворителността е присъща за града и затова е основна нишка в програмата ни за Коледа"}
{"url": "http://www.focus-news.net/news/2017/12/03/2463510/reuters-redzhep-tayip-erdogan-zayavi-che-biznesat-koyto-premestva-aktivite-si-izvan-turtsiya-e-predatelski.html", "text": "Президентът на Турция Реджеп Тайип Ердоган заяви, че представителите на бизнеса, които се опитват да преместят активите си в чужбина, са „предатели“ и призова правителството да блокира подобни действия, предава  Reuters.\r\n„Виждам сигнали и новини, че някои бизнесмени се опитват да преместят активите си в чужбина и призовавам правителството ми да не позволява това, защото тези хора са предатели“, заяви Ердоган. Говорейки пред членове на управляващата Партия на справедливостта и развитието, президентът не уточни кои точно бизнесмени има предвид, както и към кои страни се преместват те. „Не можем да се отнесем мило към тези, които печелят пари в страната ни и след това се опитват да отнесат припечеленото в чужбина“, допълни Ердоган. \r\nКоментарите му са отправени докато турските прокурори се готвят да конфискуват активите на турско-иранския бизнесмен Реза Зарраб, който сътрудничи с властите на САЩ в процес срещу турски банкери, обвинени, че заобикалят американските санкции срещу Иран.  Според Анкара неговите показания са опит да се подкопаят Турция и нейната икономика, и че зад случващото стои базираният в САЩ ислямски проповедник Фетхуллах Гюлен, за когото се твърди, че е организирал неуспешния опит за преврат в балканската държава.  Виктор Турмаков", "date": "2017.12.03", "title": "Reuters: Реджеп Тайип Ердоган заяви, че бизнесът, който премества активите си извън Турция, е „предателски“"}
{"url": "http://www.focus-news.net/news/2017/12/03/2463511/inzh-ralyo-ralev-kmet-na-rayon-severen-v-plovdiv-ako-prez-2018-g-razpolagam-s-dostatachno-golyam-byudzhet-v-rayona-shte-se-sluchat-chudesa.html", "text": "Ако през следващата 2018 г. година разполагам с достатъчно голям бюджет, в район „Северен“ в Пловдив ще се случат чудеса. Това каза в интервю за Радио „Фокус“ – Пловдив районният кмет инж. Ральо Ралев. Той посочи, че към момента все още няма оформен бюджет и не е ясно точно с какви средства ще разполага района. „2017 година беше страхотна година за район „Северен“. Имахме 200 000 лева от гаражи, които ползвахме. Отпуснаха ни 170 000 лева тази година за тази цел, както и 600 000 лева целево гласуване от Общинския бюджет в Пловдив за капиталова програма. Така че, ако пак имаме бюджет, много неща ще се случат в район „Северен“. Проекти имаме много, но трябва да се знае, че при нас улиците, които изнасят товарния трафик, са огромни. Например, реконструкцията на ул. „Полет“, явяваща се байпас между „Карловска“ и Брезовско шосе, ще струва 1,3 млн. лева, от които за асфалт 650 000 лева, още толкова за направа на тротоари и осветление. Работата по ул. „Дилянка“ ще ни струва 1,1 млн. лева, при улици като „Иван Рилски“ – 323 000 лева, „Средец“ – 319 000 лева. Това са количествено-стойностни сметки, които показват колко пари струват тези инфраструктурни проекти“, коментира Ралев. Той добави, че бюджетът на района, дори и на Общината, е непосилен да се справи с всички тези улици. „Това, което мога да твърдя със сигурност по отношение на 2018-та година е, че ще продължи активната работа по инфраструктурата и изграждането на паркинги. Не се съмнявайте в това. Тази година щяхме да изградим огромен паркинг за над 100 автомобила на бул. „Марица“, но партия „яхна“ няколко възрастни хора и те започнаха да събират подписки. Казаха, че не искат да се направи паркинг. Сега там се паркира в зелените площи, на тротоарите и т.н. В крайна сметка, когато правим нещо и изразходваме средства за даден микрорайон, ние очакваме хората да са доволни, да го оценяват и да го приемат позитивно. Когато се използва за политически цели, тогава просто не го правим“, посочи кметът на район „Северен“ в Пловдив. Ральо Ралев каза, че и през следващата година ще продължи да живее, работи и управлява с идеята, че всичко трябва да е полза на хората. „Каквото го правим, да го направим в полза на хората. Ако хората го искат, значи е добро. Ако не го искат, значи не е добро. Моето мнение далеч не го приемам за миродавно. Как процедираме в кметството? Събирам служителите от районната администрация, споделям какво мисля и какво искам да направя. Ако повечето от тях не са на моето мнение, просто не го правим. Така призовавам всички колеги да работят и вярвам, че те го правят“, добави районният кмет.\r\nТони МИХАЙЛОВ", "date": "2017.12.03", "title": "Инж. Ральо Ралев, кмет на район „Северен“ в Пловдив: Ако през 2018 г. разполагам с достатъчно голям бюджет, в района ще се случат чудеса"}
{"url": "http://www.focus-news.net/news/2017/12/03/2463512/voice-of-america-prezidentat-na-palestinskata-avtonomiya-predupredi-sasht-da-ne-priznavat-yerusalim-kato-stolitsa-na-izrael.html", "text": "Президентът на Палестинската автономия Махмуд Аббас предупреди САЩ да не признават Йерусалим като столица на Израел. Според него подобно решение ще подкопае усилията на Белия дом за постигане на мир в Близкия изток, предава  Voice of America.\r\nАббас заяви, че признаването на Йерусалим за столица на Израел или преместването на американското посолство в града „представлява заплаха за бъдещето на мирния процес, което е неприемливо“. \r\nСпоред представители на САЩ президентът на страната Доналд Тръмп може да признае Йерусалим за столица на Израел тази седмица. Израел смята града за своя столица, но международната общност е на мнение, че статутът му трябва да се определи чрез мирни преговори. Палестинците имат претенции, че Източен Йерусалим, превзет от Израел през 1967 г., е тяхна столица.  Виктор Турмаков", "date": "2017.12.03", "title": "Voice of America: Президентът на Палестинската автономия предупреди САЩ да не признават Йерусалим като столица на Израел"}
{"url": "http://www.focus-news.net/news/2017/12/03/2463513/mvr-obyaveno-e-chastichno-bedstveno-polozhenie-na-teritoriyata-na-obshtina-devin.html", "text": "Нормализирана е обстановката в пет от най-сериозно засегнатите общини след обилните дъждове. Информацията за обстановката в страната е на ГДПБЗН към 18.00 часа днес, съобщиха от пресцентъра на МВР. Остава обявеното бедствено положение само в Смолянска община. Кюстендил \r\nЕкипите на пожарникари и спасители са реагирали на 6 сигнала, свързани с усложнената метеорологична обстановка - наводнени мазета и паднали дървета. Нивото на река Бистрица се понижава. Перник \r\nВ дежурната на пожарната в Перник са получени 41 сигнала за наводнени обекти, повечето –мазета, в града. На терен работят 6 пожарни екипа, няма застрашени хора София \r\nЕкипите на ПБЗН са отработили 33 сигнала за наводнени мазета и паднали дървета. \r\nНяма застрашени хора. Продължава непрекъснатото дежурство на екипите, които на място наблюдават яз. Суходол. Нивото на водоема, към момента е в норма. При необходимост се изпуска контролирано. \r\nОрганизирано е наблюдението на водоемите които представляват евентуална опасност за населението, ако прелеят. Смолян \r\nПродължава обявеното бедствено положение на територията на цялата община Смолян. Водните количества в язовирите, микроязовирите и хвостохранилищата са в норми. Към момента обстановката е нормална, водите в речните корита са повишени, но няма преливане на водоеми. Направена е организация кметските наместници да следят за нивото на реките. Малко по-рано бе извършен оглед на най-застрашените места от заместник-министъра на вътрешните работи Стефан Балабанов. \r\nЕкипите на ПБЗН са отработили 6 сигнала - основно наводнени мазета. \r\nСъс заповед на кмета на Община Девин е обявено частично бедствено положение, считано от 10.00 часа днес (3 декември 2017 г.) във връзка с падналите голямо количество валежи, в следствие на които са се образували свлачища и има пропаднали пътища в с. Триград, с. Кестен, с. Жребево и кв. \"Настан\". Няма застрашени и бедстващи хора. Монтана \r\nПожарникари и спасители са се отзовали на 6 сигнала за наводнени мазета. \r\nВалежите са спрели, създадена е организация за ежечасно наблюдение на критичните участъци на реки и язовири. \r\nКърджали   \r\nОрганизирано е и се поддържа ежечасно наблюдение на критичните участъци на реки и язовири.", "date": "2017.12.03", "title": "МВР: Обявено e частично бедствено положение на територията на община Девин"}
{"url": "http://www.focus-news.net/news/2017/12/03/2463514/predstoyashti-sabitiya-v-stranata-za-4-dekemvri-agentsiya-fokus.html", "text": "***\r\nОт 11.00 часа, в зала „Триадица“ на Гранд хотел София, министърът на туризма Николина Ангелкова ще участва в представянето на първата българска услуга в търсачката на Вайбър, която е съвместен проект между Министерството на туризма и iLoveBulgaria.\r\n***\r\nОт 11.00 часа, във фоайето на Министерство на правосъдието, министър Цецка Цачева ще даде брифинг, на който ще бъде представено становището на работната група към Министерството на правосъдието относно собствеността на имотите на семействата на починалите царе Фердинанд І и Борис ІІІ и на техните наследници. В брифинга ще вземат участие още министърът на регионалното развитие и благоустройство Николай Нанков и Атанас Кацарчев, началник на кабинета на министъра на земеделието, храните и горите.\r\n***\r\nОт 09.00 часа, в Дома на Европа (ул. Г. С. Раковски 124),  Експерти на Европейската комисия ще представят в София подробности за приетото съобщение за \"Бъдещето на прехраната и селското стопанство\". \r\n***\r\nОт 09.30 часа II състав на Софийски градски съд ще проведе съдебно заседание по делото срещу прокурор Димитър З., обвинен в престъпление по чл. 143, ал. 1 и чл. 338, ал.1 от Наказателния кодекс. \r\n***\r\nОт 10.00 часа в сграда „Кепитъл Форд“ (бул. „Цариградско шосе“ 90) на заключителната конференция  ще бъдат представени изпълнените проекти и основните резултати по Програма БГ 12 „Домашно насилие и насилие, основано на полов признак“ и Програма БГ 13 „Взаимодействие в рамките на Шенген и борба с организираната престъпност, в т.ч. трафик на хора и странстващи престъпни групи“, реализирани с подкрепата на Норвежкия финансов механизъм 2009-2014. \r\n***\r\nОт 10.00 часа XVI състав на Специализирания съд ще проведе съдебно заседание по делото срещу Нели Н., Юлиан Х., Али Ч. и Мирослав С., обвинени в организиране и ръководене на организирана престъпна група. \r\n***\r\nОт 10.00 до 17.30 часа в Конферентната зала на УНСС ще се проведе пресконференция на тема: „Балканите след референдума в Турция, рисковете от политиката на неоосманизъм и ислямизация и следствията за България и тракийските българи“. \r\n***\r\nОт 11.00 часа, в Пресклуб България, Българска федерация по таекуондо WTF ще даде пресконференция преди Европейското първенство на олимпийските категории, на което София е домакин от 7 до 9 декември в зала „Фестивална“.\r\n***\r\nОт 11.00 часа, в залата на 11-ия етаж, ще се проведе пресконференция на КНСБ, на която ще бъде обсъдено увеличението на заплатите през 2017 година и какви са очакванията в бюджетния и реалния сектор за възнагражденията през 2018 година. \r\n***\r\nОт 13.00 часа, VI състав на Специализирания наказателен съд ще заседава по делото срещу Пенчо Ч., обвинен в незаконно превеждане през граница. \r\n***\r\nОт 13.30 часа, 30-ти състав на Софийски градски съд ще заседава по делото срещу Антон Г. (бивш зам.-министър на транспорта), Илия И. (бивш депутат от ДПС) и Огнян Г. (обвинен в безстопанственост). \r\n***\r\nОт 18.00 часа, в Аулата на СУ \"Св. Кл. Охридски“, ще се състои премиерата на книгата на проф. Христо Пимпирев „Антарктида – Студеният юг“. \r\n***\r\nОт 18.30 часа ще бъде открита авторската изложба на художника Валентин Дончевски, озаглавена „Под Знака на Кръста“, в „Галерия 900“ на Ордена на Рицарите Тамплиери на Йерусалим-Велик Приорат България (ул. „Богатица“ № 10). \r\n***\r\nОт 09.00 часа в зала № 1 на Районен съд –Асеновград ще се гледа делото срещу Веселин Хр., обвинен за извършване на непристойни действия на обществено място, също за причиняване на лека телесна повреда по хулигански подбуди.\r\n***\r\nОт 11.30 часа кметът на Бургас Димитър Николов ще открие модерния учебен център „Академия Европа“ в двора на ОУ „Любен Каравелов“ в ж.к. „Възраждане“. \r\n***\r\nОт 14.30 часа в Районен съд – Бургас ще се проведе заседание по делото срещу 25-годишния Живко К., който ритна и нанесе средна телесна повреда на възрастна жена на автобусна спирка в града. \r\n***\r\nОт 11.30 часа, в зала 446 на Икономически университет – Варна, ще се проведе кръгла маса на тема „Възможности за развитие на туризма в община Дългопол“. \r\n***\r\nОт 13.30 часа, в централата на БСП на ул. „Македония“ 33 във Варна, народните представители от ПГ на „БСП за България“ проф. Анелия Клисарова и Иван Иванов ще проведат приемна за граждани. \r\n***\r\nОт 10.00 часа в Пресклуб на БТА – Велико Търново ще се проведе пресконференция на община Лясковец. \r\n*** \r\nОт 11.30 часа Великотърновският апелативен съд ще заседава по делото за кражба на ценни експонати от Исторически музей в град Бяла.\r\n***\r\nКметът на Община Видин Огнян Ценков ще придружи заместник-министъра на регионалното развитие и благоустройството Валентин Йовев при посещението му в СУ „Цар Симеон Велики” – от 12.00 ч. и в ППМГ „Екзарх Антим I” – от 12.30 ч. По-късно, в 14.00 ч. той ще се включи в работната среща, която заместник-министърът ще проведе с областния управител на Видин Албена Георгиева, кметове на общини от областта и председатели на общински съвети, в Конферентния център на Областна администрация.\r\n*** \r\nОт 17.30 часа\tпред сградата на Община Горна Оряховица ще бъдат запалени светлините на Коледната елха. Ще бъде представен детският спектакъл  „Откраднатите ботуши на Дядо Коледа“ на Държавен куклен театър -  Габрово, след което ще последват празнични илюминации.\r\n***\r\nОт 11.00 часа в малката заседателна зала на Община Добрич ще се проведе награждаване на победителите от Конкурс за коледна картичка. \r\n***\r\nОт 13.30 часа в СУ „П. Р. Славейков“ ще се проведе информационна среща и представяне на платформите ЕВРОДЕСК и Младежки портал и презентация за Time to Move. \r\n*** \r\nОт 15.00 часа ще се проведе традиционна щафета „Бягането“ с ученици от СУ „Иван Момчилов“ като част от програмата за отбелязване 140 години от освободителните боеве край Елена.\r\n***\r\nВ 17.00 часа на пл. „20-ти юли“ тържествено ще бъдат запалени светлините на коледната елха. Подготвена е музикална програма.\r\n***\r\nОт 10.00 часа в залата на областна администрация ще се проведе среща от обучително-информационната кампания срещу наводненията. В срещата ще участват представители на институциите  от областите Перник и Кюстендил. \r\n***\r\nОт 13.00 часа в читалище „Братство” ще се състои концерт по повод Международния ден на хората с увреждания.\r\n***\r\nОт 10.00 до 12.00 часа в офиса на ГЕРБ, намиращ се на адрес: Монтана, бул. „Трети март“ №39, ет.1, народните представители от ГЕРБ Дилян Димитров и Ирена Димова организират приемен ден в града. \r\n***\r\nЗаместник-министърът на регионалното развитие и благоустройството Валентин Йовев ще провери ремонта на път ІІІ-102 Превала - Бели мел – Монтана, в област Монтана. На инспекцията ще присъстват и председателят на УС на АПИ инж. Дончо Атанасов и областният управител на Монтана Росен Белчев. След проверката в 10.30 часа е предвиден брифинг, който ще се състои на паркинга на язовирната стена на язовир „Огоста“. \r\n***\r\nВ 11.00 часа на 8-я етаж в Клиниката по урология в УМБАЛ “Пловдив” ще бъде представен нов апарат за миниинвазивна хирургия, на който ще се обучават студенти. \r\n***\r\nОт 11.30 часа в Археологическия музей в Пловдив ще се открие изложбата „Монетно златно съкровище от Карлово”. Събитието е по случай 135 години от основаването на музея. \r\n***\r\nОт 17.30 часа в Балабановата къща ще бъде официално открита изложбата Старинните къщи на Пловдив – разпиляна броеница от бисери“ на арх. Славчо Мерджанов.\r\n***\r\nОт 09.30 до 10.30 часа в Пресклуба на БТА – Плевен ще се проведе пресконференция на Мартин Митев – председател на Общински съвет – Плевен. \r\n***\r\nОт 11.00 часа в зала 308 на Община Разград ще се проведе пресконференция по повод културните събития през месец декември. \r\n***\r\nОт 11.00 до 12.30 часа, в Заседателната зала на Община Рила, Народният представител от ГЕРБ Кирил Калфин организира изнесена приемна за граждани. \r\n*** \r\nОт 16.00 часа в на Камерната сцена в ПБНЧ „Еленка и Кирил д. Аврамови“ ще се състои концерт на Детски хор „Дъга“ по повод 5 години от създаването му.\r\n***\r\nОт 11.00 часа, кметът Николай Мелемов ще даде регулярна пресконференция в 247 зала на Oбщина Смолян.\r\n***\r\nОт 16.30 часа на амфитеатъра на Новия център в Смолян ще бъдат запалени светлините на коледната елха.\r\n***\r\nОт 10.00 часа в общинската зала „П. Р. Славейков“ в Стара Загора ще се проведе поредната дискусия от Националната кампания на вестник „Стандарт” и Конфедерацията на работодателите и индустриалците в България (КРИБ) „Да! На българската икономика”.\r\n***\r\nОт 19.00 часа в Драматичен театър „Гео Милев“ – Стара Загора ще се проведе спектакълът „За сушата и сватбите“ по Елин Пелин. \r\n***\r\nОт 14.00 часа в залата на театър „Иван Димов“ ще се проведе поздравителен концерт с участието на клубовете на хората с увреждания в Хасково, Духовия  и Народния оркестър към общината и децата от Детска градина 22 „Звънче“ по повод Международния ден на хората с увреждания – 3 декември.\r\n*** \r\nОт 11.00 часа на 4 декември във фоайето на втория етаж на РБ “Стилиян Чилингиров” ще бъде открита  изложба на детски рисунки, посветени на Коледа и Нова година.\r\n*** \r\nОт 11.00 часа в изложбената зала на РБ „Ст. Чилингиров“ ще бъде представена фотоизложба на Венцислав Илиев „Мароко през погледа на пътешественика“.\r\n*** \r\nОт 17.00 часа в къща музей „Добри Войников“ ще се състои награждаването на участниците в конкурса „Свободата и българите“.", "date": "2017.12.03", "title": "Предстоящи събития в страната за 4 декември (Агенция „Фокус“)"}
{"url": "http://www.focus-news.net/news/2017/12/03/2463515/tass-poveche-ot-200-dushi-sa-zaginali-pri-sblasatsite-v-stolitsata-na-yemen.html", "text": "Повече от 200 души са загинали при сблъсъците между шиитските бунтовници-хути от движението „Ансар Аллах“ и привържениците на бившия президент на Йемен Аби Абдула Салех в столицата на страната Сана, предава ТАСС, позовавайки се на местни медии.\r\nСблъсъците с употребата на тежки картечници, миномети и гранатомети продължават в столицата на Йемен от 29 ноември насам. В уличните боеве, които са обхванали много райони на града, привържениците на Салех значително са изтласкали хутите, изгонвайки ги от редица стратегически обекти и държавни учреждения.  Агенция „Фокус“ припомня:    От август 2015 г. в Йемен се води противостоене между легитимните от гледна точка на световната общност власти на Йемен и метежните формирования на хутите, които досега подкрепяха силите, лоялни на Салех. Конфликтът премина в по-активна фаза, след като по молба на президента Абд Рабу Мансур Хади през март 2015 г. в конфликта се намеси водената от Саудитска Арабия международна коалиция. В момента метежниците контролират Сана, докато властите са обявили южното пристанище Аден за временна столица на страната.  Виктор Турмаков", "date": "2017.12.03", "title": "ТАСС: Повече от 200 души са загинали при сблъсъците в столицата на Йемен"}
{"url": "http://www.focus-news.net/news/2017/12/03/2463516/plovdiv-477-bebeta-sa-se-rodili-v-oblastta-prez-mesets-noemvri.html", "text": "477 бебета са се родили в Пловдивска област през месец ноември. Това сочи справка в Информационната система на ражданията на Министерство на здравеопазването. За същия период на миналата 2016 година в областта са регистрирани 512 новородени, което е с 35 повече.\r\nОт началото на 2017 година в Пловдивско са се родили общо 5 934 бебета срещу 6 273 за същия отчетен период на 2016 година. През месец януари 2017 г. на територията на областта са се родили общо 541 бебета, през февруари има 486 новородени, през март – 519, през април – 475, през май – 490, през месец юни – общо 482 бебета, през месец юли – 560, през август – общо 516, през септември – 440 бебета, а през октомври – общо 549. От началото на месец декември са проплакали 12 бебета.", "date": "2017.12.03", "title": "Пловдив: 477 бебета са се родили в областта през месец ноември"}
{"url": "http://www.focus-news.net/news/2017/12/03/2463517/sport-tsska-pobedi-vitosha-bistritsa-s-20-v-mach-ot-parva-liga.html", "text": "ЦСКА победи Витоша Бистрица с 2:0 в мач от 19-ти кръг на Първа професионална лига. \r\nПопадения на Национален  стадион „Васил Левски“  отбелязаха Раул Лое в 42-та и Кирил Десподов в 88-та минута. \r\nСлед този мач ЦСКА заема първо място в класирането с 44 точки. На второ място с мач по-малко е Лудогорец с 42 точки. Витоша е на последно, 14-то място с четири точки.  Виктор Турмаков", "date": "2017.12.03", "title": "Спорт: ЦСКА победи Витоша Бистрица с 2:0 в мач от Първа лига"}
{"url": "http://www.focus-news.net/news/2017/12/03/2463518/veliko-tarnovo-rabotilnitsi-za-zdravoslovni-hrani-shte-se-provedat-v-grada.html", "text": "Работилници за приготвяне на здравословна храна организират във Велико Търново през декември. Идеята на новосформираната Задруга за чиста храна, която не учредена във Велико Търново. Това каза за Радио „Фокус“ – Велико Търново една от инициаторките и собственичка на магазини за здравословни продукти Елка Иванова. 38 са членовете на Задругата за чиста храна. Сдружението бе учредено във Велико Търново и в него се включват производители на суровини, преработватели и продавачи. Основна цел на сдружението е да се създава качествена храна, която да достига главно до децата. „Затлъстяването при подрастващите е близо 80%, което е ужасно много. Целта е да се привлече вниманието на най-малките, които са най-потърпевши от консумацията на вредни храни. Ще обявим мероприятие, на което ще поканим децата от града и съответно техните родители. Там ще приготвяме здравословни хлябове, сладкиши, здравословни и веган десерти. Ще им обясним защо е полезно. Митът, че здравословната храна е по-скъпа не е верен. Защото, нима лекарствата са евтини? За това не се мисли на време“, каза още Иванова. Подобна работилница за здравословна храна се организира преди седмица в едно от великотърновските училища. Идеята е такива да се правят веднъж или два пъти в месеца, но на публични места, за да могат да се посещават от повече хора. Иванова уточни, че първото, с което ще се захване сдружението, е да се постигнат промени в Наредбите за хранене на децата в училище с нездравословни тестени закуски. „Ние искаме хора, които произвеждат качествени продукти, да могат да хранят децата, а не да им се предоставя това, което не трябва“, коментира още специалистът. Предстои нова среща, която ще се проведе на 20-ти януари, отново във Велико Търново. След нея изготвената програма ще се предостави на съответните министерства. „Управляващите вече са запознати с лошата статистика и сами започват да мислят в тази посока. Дори вече имам случаи, в които от Министерствата търсиха консултации с нас, относно изготвянето на различни програми за хранене“, каза още Елка Иванова. Според нея положителна тенденция е, че все повече хора се замислят за това с какво се хранят и се опитват да избягват вредните продукти.\r\nЛуиза ТРАНЧЕВА", "date": "2017.12.03", "title": "Велико Търново: Работилници за здравословни храни ще се проведат в града"}
{"url": "http://www.focus-news.net/news/2017/12/03/2463519/ria-novosti-benyamin-netanyahu-e-dovolen-ot-deystviyata-na-donald-tramp-po-iranskoto-yadreno-sporazumenie.html", "text": "Министър-председателят на Израел Бенямин Нетаняху заяви, че действията на президента на САЩ Доналд Тръмп спрямо Иранското ядрено споразумение позволяват да се отстранят недостатъците от него, предава РИА Новости.\r\n„Съвместният всеобхващащ план за действие (официално наименования на Иранското ядрено споразумение – бел. прев.) ще доведе до това, че след около 10 години Иран ще разполага с целия спектър на ядрения арсенал. Президентът Тръмп създаде възможност за отстраняване на огромните недостатъци от това споразумение. Призовавам всички да способстват за реализацията на този шанс“, заяви Нетаняху.\r\nПо-рано Тръмп заяви, че Белият дом ще работи с Конгреса над „сериозните недостатъци“ на сключеното на 14 юли 2015 г. международно споразумение с Иран. Той отказа официално да потвърди, че Иран съблюдава договора, но и не оспори на международно равнище дали Техеран съблюдава договореността. Тръмп отбеляза, че ако американските усилия по „подобряването“ на споразумението се провалят, то САЩ ще излязат от него.  Виктор Турмаков", "date": "2017.12.03", "title": "РИА Новости: Бенямин Нетаняху е доволен от действията на Доналд Тръмп по Иранското ядрено споразумение"}
{"url": "http://www.focus-news.net/news/2017/12/03/2463520/plovdiv-ochakva-se-na-remontnite-deynosti-po-patishtata-plovdiv-asenovgrad-i-karlovo-banya-da-priklyuchat-do-kraya-na-godinata.html", "text": "Очаква се на ремонтните дейности по пътищата Пловдив - Асеновград и Карлово - Баня да приключат до края на годината. Това е станало ясно след като областният управител Здравко Димитров е направил поредната инспекция на ремонтите, съобщиха за Радио „Фокус“ – Пловдив от Областната администрация. На инспекцията е присъствал и кметът на Асеновград д-р Емил Караиванов. В момента на обекта работи единствената по рода си в България асфалтополагаща машина. Тя е с ширина на работната площ 12.5 метра, което позволява трасето да се асфалтира едновременно, като по този начин се избягват надлъжните фуги и се постига изключително добро качество на настилката. В момента се полага първия слой от основната настилка, който е с дебелина 12 см, след което ще бъде поставен 6 см биндер асфалт и ако метеорологичните условия позволят, новото трасе може да бъде пуснато в експлоатация до края на годината. След това ще започнат ремонтните дейности по старото платно. В началото на идната година ще бъде положен и последния 4-сантиметров слой от устойчивата на износване настилка сплит-мастик.\r\nОбластният управител Здравко Димитров е направил инспекция и на участъка от пътя Карлово -\r\n Баня, част от републиканския път Пловдив - Карлово. Ремонтните дейности и там вървят по план, като до дни ще приключи полагането на втория асфалтов слой, а след това ще бъде поставена износващата настилка сплит-мастик. И тук се очаква ремонтите дейности да приключат да края на годината, ако метеорологичните условия позволят.\r\nТони МИХАЙЛОВ", "date": "2017.12.03", "title": "Пловдив: Очаква се на ремонтните дейности по пътищата Пловдив - Асеновград и Карлово - Баня да приключат до края на годината"}
{"url": "http://www.focus-news.net/news/2017/12/03/2463521/afp-10-dushi-sa-zaginali-pri-katastrofa-na-mikrobus-prevozvasht-migranti-v-turtsiya.html", "text": "Микробус, превозващ мигранти от Сирия в Турция, се е сблъскал с камион на турската страна на границата, убивайки 10 души на борда и тежко ранявайки още седем, предава  AFP.\r\nЧелният сблъсък се е случил в провинцията Хатай, след като екип на турската полиция се опитва да спре микробуса, който е предприел опит да заобиколи пропускателен пункт, разположен недалеч от сирийската граница. \r\nСред ранените е и шофьорът. Местните власти и медии не уточняват националността на жертвите. На място са пристигнали спасителни екипи. Виктор Турмако", "date": "2017.12.03", "title": "AFP: 10 души са загинали при катастрофа на микробус, превозващ мигранти, в Турция"}
{"url": "http://www.focus-news.net/news/2017/12/03/2463522/dots-margarita-bakracheva-psiholog-depresiite-po-praznitsite-se-nablyudavat-pri-horata-s-neudovletvoritelni-partnyorski-i-semeyni-vrazki.html", "text": "Депресиите по празниците се  наблюдават при хората с неудовлетворителни партньорски и семейни връзки. Това каза психологът доц. Маргарита Бакрачева в интервю за Агенция „Фокус“. „Факт е, че Коледа е семеен празник, а когато ти липсва семейството и достатъчно топлина, това може да бъде свързано с повече стрес и негативни изживявания. Вторият фактор за депресиите е, когато прекалено се концентрираме върху външните неща. Ако питайки се какво да изберем и какво да планираме, се водим от това какво ще кажат другите, повишаваме нивото си на стрес. Не трябва да следваме  външни модели, а да направи това, което наистина ни е приятно, колкото и да е неразбираемо за околните“, посочи доц. Бакрачева. \r\nДеница КИТАНОВА", "date": "2017.12.03", "title": "Доц. Маргарита Бакрачева, психолог: Депресиите по празниците се наблюдават при хората с неудовлетворителни партньорски и семейни връзки"}
{"url": "http://www.focus-news.net/news/2017/12/03/2463523/predstoyashti-mezhdunarodni-sabitiya-za-4-dekemvri-agentsiya-fokus.html", "text": "Британският министър-председател Тереза Мей ще проведе среща с председателя на Европейската комисия Жан-Клод Юнкер.\r\n***  Бившият каталунски лидер Карлес Пучдемон и четирима министри от неговото правителство ще се явят пред съда в Белгия, за да оспорят издадената от Испания заповед за ареста им по обвинения в подклаждане на бунт след референдума за независимостта на Каталуния. \r\n***    Генералният секретар на НАТО Йенс Столтенберг ще проведе пресконференция в навечерието на срещата на външните министри на Алианса, по време на която ще се обсъдят темите свързани със Северна Корея, Русия, тероризма и разширяването. \r\n*** Министрите на финансите от Еврозоната ще решат кой да заеме мястото на оттеглящия се председател Йерун Диселблум.  \r\n*** Външните министри на Вишеградската четворка ще проведат среща с колегите си от България, Хърватия, Гърция, Румъния, Сърбия и Словения.   \r\n*** Президентът на САЩ Доналд Тръмп ще обяви решението си дали да премести посолството на страната в Израел от Тел Авив в Йерусалим.\r\n***   Армиите на Южна Корея и на САЩ започват своето съвместно учение \"Бдителен ас\". \r\n***", "date": "2017.12.03", "title": "Предстоящи международни събития за 4 декември ( Агенция „Фокус“ )"}
{"url": "http://www.focus-news.net/news/2017/12/03/2463524/ministar-emil-karanikolov-bsp-nyama-kakvo-novo-da-chuyat-za-privatizatsiyata-vsichko-e-publichno.html", "text": "БСП няма какво ново да чуят за приватизацията – всичко е публично. Това каза министърът на икономиката Емил Караниколов в разговор с Илиана Беновска в седмичното обзорно политическо предаване „Беновска пита” по „Канал 3” и „Радио К2”, съобщиха от екипа на предаването.\r\nОще с влизането на Емил Караниколов водещата Илиана Беновска го попита защо не е отишъл в Саудитска Арабия, а е бил в Брюксел. Министърът на икономиката отговори, че това е задължение във връзка с европредседателството на страната ни – проведен е съвет по конкурентноспособност и съвет за космоса. Обсъждали са общата индустриална политика, възможности за развитие на космоса и т.н. Караниколов посочи, че отношението на европейските медии към съвета е много високо, а всички тези теми са в дневния ред на Европа, а съвсем скоро България ще е в епицентъра му. Беновска каза, че Европейската комисия е определила икономическите и социалните приоритети на ЕС за следващата година в рамките на Европейския семестър, а това е направено въз основа на икономическата прогноза на комисията за 2017-та година и е включен доклад за механизма за предупреждение, целящ предотвратяване на дисбалансите, които пречат за нормалното функциониране на икономиките. Тя продължи с това, че има предложение през 2018-та година на 12 държави да им бъде направен задълбочен анализ. България е включена в списъка и комисията ще предостави докладите за държавите идния февруари. Беновска попита министъра на икономиката какво знае по въпроса. Той отговори, че изпълняват всички насоки и смята, че въпреки дисбаланса на регионите икономическите показатели на страната са добри, а работата на правителството се оценява високо от Европейския съвет и Европейската комисия. Министърът подчерта, че в съвета и в комисията не ги делят на „ГЕРБ” и „Патриоти”, а ги приемат като цяло и пожела на най-голямата политическа сила в страната да продължава да работят и изпълняват желанията на избирателите, да имат все повече идеи и сили, за да изпълняват ангажиментите си. Беновска го попита не е ли член на „ГЕРБ”, а Караниколов обясни, че е номинация на „Атака”. Водещата продължи с въпрос дали някой от партията го е уведомил, че държавата иска да спре съдопроизводство и да постигне извънсъдебно споразумение с бившия премиер Сакскобургготски и да му върне царски имоти. Министърът отговори, че това не е работа на министерството на икономиката и няма общо дори с предишната му длъжност на изпълнителен директор на Агенцията за приватизации и партия „Атака” има своята позиция, национално отговорна е и няма защо да се допитва до него, защото други комисии и ресори имат отношение по въпроса. \r\nБеновска каза, че „Стандарт енд Пуърс” и „Фич” са повишили кредитния рейтинг на България и попита какво точно означава това за гражданите. Караниколов поздрави правителството и премиера, министерствата и агенциите и обясни, че това показва доверието към страната ни и че инвеститорите гледат по-добре на държавата, което би допринесло за покачване на доходите.\r\nВодещата попита министъра кои според него са добре гледащите инвеститори, защото има вест, че Саудитска Арабия ще инвестира повече в страната ни и през 2018-та година ще се работи за организиране на съвместен бизнес форум. Караниколов отговори, че това не е само за Саудитска Арабия и всяка седмица има нови срещи и предложения – Италия обмисля 4 форума, на които страната ни да бъде представена, Унгарски делегации, Индийски инвеститори и Американски делегации са посетили България, за да инвестират и разширяват производството си. Министърът обърна специално внимание на форума „16+1”, на който България ще бъде домакин и ще приеме най-големите инвеститори на Китай, но и на всички страни около нас, защото трябва да имаме съвместни проекти с тях. Беновска попита дали е вярно, че България ще открие свое търговско представителство в Саудитска Арабия, добавяйки, че в Китай имаме две такива, и дали сме „по мащабите” на тези „мастодонти”. Караниколов отговори, че зависи какво ще им предложим, защото тези страни обикновено искат готови проекти, а не да се приказва „ала-бала”. Той отбеляза, че във вторник ще се проведе национален икономически съвет, в чийто дневен ред ще постави за обсъждане предложение към бизнеса за представяне на готови проекти, които да бъдат защитени и да започне работа по тях. Според министъра на икономиката партиите трябва да обсъдят темите за околната среда, икономиката, културата и образованието и да изведат общите допирни точки в позициите им, за да се работи в името на страната. Инициативата, която Караниколов предложи е да се даде 1 месец, в който министерството на икономиката да говори с бизнеса – старт-ъпите, малките и средните предприятия какви проекти искат, защото преди форума „16+1” страната трябва да има реални и стартиращи проекти, а „Канал 3” и „Радио К2” да попитат политиците къде имат единни идеи – като проекти, а не клишета. Министърът каза, че това е добро начало за туширане езика на омразата, но винаги ще има различни позиции по определени теми, но целта е обединение по няколко реални проекти.\r\nБеновска попита има ли език на омразата в атаката на Валери Симеонов срещу Българския морски флот, приватизацията му и следприватизационния контрол, когато Караниколов е бил председател на агенцията по приватизация. Министърът обясни, че сделката за морския флот е сключена 2007 година и според него няма атака от страна на Симеонов срещу следприватизационния контрол. Той обясни, че относно следприватизациония контрол по основните теми – инвестиции, тонажи, а не работната ръка в договора пише, че ще се контролират след десетата година, за да се види реалния ефект и санкции за инвестиции и тонаж не могат да се налагат, но за поддържане на работния състав Агенцията по приватизации почти всяка година налага неустойки за неизпълнение на ангажиментите. Беновска обясни, че Симеонов атакува намаляването на работния състав. Караниколов отговори, че съставът не е към агенцията, а е към работодателя, сключил договора, защото агенцията си налага санкциите и има публична информация за това. Водещата попита дали се внасят гаранции от страна на приватизаторите. Министърът обясни, че в обсъждания случай има корпоративна гаранция, което е, може би, заради разликата в законодателството, уреждащо приватизацията до 2002 година, и следващото, в което е включено задължение да се обезпечават поетите след тази година ангажименти. Караниколов уточни, че това означава, че се обезпечава неизпълнението и неустойките. Беновска припомни, че БСП искат финансовият министър Горанов да отговаря за неправомерен натиск върху адвокати, съдии и редови граждани от страна на НАП, а ВАС са обявили, че ще викнат Караниколов да докладват за приватизацията като бивш председател на агенцията. Министърът на икономиката каза, че давността на сделките, които той е ревизирал, не е изтекла и те подлежат на всякакъв контрол. Той обясни, че агенцията има надзорен съвет, който се представлява от парламентарно представените политическите сили. Беновска го прекъсна и каза, че БСП има един дългогодишен член на агенцията. Караниколов потвърди и каза, че този човек може да даде пълни отчети и е работил в агенцията за следприватизационен контрол. Министърът подчерта, че има публични регистри и всичко може да се провери и за всяка една сделка на 6-месечен и годишен период се дава отчет на НС. Последният отчет, който Караниколов е дал, е бил през 2016 година и е бил викан в парламента за всички приватизационни сделки, затова БСП няма какво ново да чуят от него – всичко е публично, а успешната приватизация е тогава, когато раздържавените дружества продължават да работят, защото има много, които не съществуват вече.\r\nБеновска попита Караниколов каква е оценката му за работата на наследницата му Петя Александрова в агенцията. Министърът отговори, че тя има 20 години стаж в агенцията – от началото до директор на правна дирекция. Беновска припомни, че министърът е искал пълна забрана на приватизацията между първо и второ четене на промените в закона за приватизациите. Караниколов обясни, че предложението абсолютно всички мажоритарни дружества да влязат в забранителния списък е внесено, а обособените им части да бъдат продавани след разрешение на МС и финансова обосновка. Министърът обясни, че това се прави, защото процесът на приватизация е изчерпан вече и основния проблем в миналото е бил законодателството, което е давало право да се продават с приоритет работническо-мениджърските дружества и стратегическите дружества. Той призова във всеки един български сектор да се инвестира и да се работи по допирните точки на партиите. Караниколов каза, че бизнесът ще даде конкретни проекти, но трябва всеки политик да предложи работещо предложение, което партиите да подкрепят. Според него точно сега е моментът да се направи това - заради Европредседателството, интересът към България, добрите показатели на страната и т.н. и сподели, че обществото трябва да има ясни изисквания.\r\nБеновска прочете позицията на Асоциацията на организациите на българските работодатели за ревизия на прехода и вредата от популизма – те се противопоставят и характеризират като антиконституционно и с антибизнес логика желанието да бъде преразгледан целия преход и според Беновска скришом критикуват предложението на ГЕРБ да бъдат преразгледани приватизационните сделки. Те казват още, че подобна акция по ревизия на прехода дава признаци на казус бели - повод за война, доколкото възможността по десетки хиляди сделки да могат да се образуват масирани наказателни производства, да рефлектират задължително в образуване на безброй производства на КОМПИ и потоп от наказателни граждански дела без смисъл. Караниколов обясни, че ревизия трябва да има дотолкова, че обществото да разбере какво се е случило, въпреки че интелектът на българина не трябва да бъде омаловажаван и важното е какво се прави оттук нататък. Министърът припомни, че премиерът е призовал за прекратяване на конфликтите на Балканите. Беновска попита трябва ли да има ревизия на приватизацията, на концесиите, на работно-мениджърските дружества и обществените поръчки по предложение на Нинова, за да се види дали ръководители на силови групировки са във властта. Караниколов попита какъв резултат се очаква от това при положение, че давността е минала, много от решенията за сделките, концесиите и обществените поръчки са на колективни органи. Той иронично попита ще се карат ли, ще се замерят с камъни ли, или ще се обвиняват, но въпреки това смята, че ревизията е важна за историята, за да има реални факти за грешките, които да бъдат избегнати, но въпросът интересуващ икономиката е какво се прави в бъдеще – дигитализация и работна сила, които са сериозни и настоящи проблеми.\r\nБеновска припомни мълвата, че посещението на Борисов, Сакскобургготски и правителствената делегация в Саудитска Арабия е било за уговаряне износ на оръжия и попита Караниколов за приватизацията на оръжейните заводи. Министърът на икономиката отговори, че дружество придобито чрез приватизация във военно-промишления комплекс е „Арсенал”, който работи добре от години, и „Дунарит” също, а „Емко” чрез ликвидация. Караниколов смята, че Саудитска Арабия е голям пазар, но не е само той. Относно препоръките за износ – министърът потвърди, че се следят стриктно и там, където има забрана – оръжие, директно от български фирми, няма как да стигне, а ако е взето от посредник – той носи отговорност. Караниколов подчерта, че печалбите на военно-промишления комплекс ще бъдат по-високи от миналогодишните.\r\nБеновска попита дали са се уравновесили конфликтите за собственика на „Дунарит”. Министърът на икономиката отговори, че той продължава да твърди, че собственикът на „Дунарит” е офшорна компания, а другата страна твърди, че „Емко” е собственик. Към момента лицензии са върнати, договорите работят и няма основание за протест. Водещата припомни, че сега е направен годишният отчет за изпълнение на оперативната програма по конкурентоспособност и попита министъра какви са изводите от него. Караниколов отговори, че програмата върви най-добре от всички оперативни програми и има около 1500 сключени договора, разпределени са около 1 милиард и 400 милиона лева, от които 500 милиона са дадени на фирми и предстои да се обявят процедури за още 400 милиона. Сега стартират две програми за старт-ъпи с облекчени процедури за кандидатстване - рисковете са големи, но финансирането е безвъзмездно.\r\nБеновска попита госта си какво мисли за „Бюджет 2018” и за желанието на БСП за даването му на конституционен съд. Караниколов отговори, че бюджетът е насочен към финансова стабилност и икономическо развитие. Той сподели, че не е присъствал, когато са се отправяли критики за недостатъчно средства за икономическия сектор, и сега се възползва от възможността да отговори, че „ политиките на министерството на икономиката не се осъществяват само през държавния бюджет – те се осъществяват през оперативните програми, през външно икономическите разговори, през Българската банка за развитие, през административните тежести”. Караниколов обясни, че бюджетът не може постоянно да „налива”, защото министерството и икономическите политики имат начини за финансиране и изпълнение. Беновска попита министъра дали има някакви притеснения по отношение на новия ИД на Българска банка за развитие Стоян Мавродиев. Караниколов каза, че Мавродиев е професионалист и банката ще има много добри идеи за развитие по посока икономически растежи и предимно ще отпуска средства на малки компании, но не трябва да се забравят и големите компании.\r\nТака завърши разговорът на Илиана Беновска с Емил Караниколов в седмичното обзорно политическо предаване „Беновска пита” по „Канал 3” и „Радио К2” на 3-ти декември 2017 година.", "date": "2017.12.03", "title": "Министър Емил Караниколов: БСП няма какво ново да чуят за приватизацията – всичко е публично"}
{"url": "http://www.focus-news.net/news/2017/12/03/2463525/nimh-utre-prez-stranata-shte-premine-studen-atmosferen-front-a-prevalyavaniyata-ot-dazhd-na-mesta-shte-preminat-v-snyag.html", "text": "През нощта над по-голямата част от страната облачността ще се задържи значителна, временно разкъсване ще има в Южна България. Слаби превалявания от дъжд ще има на отделни места, главно в източната половина от страната, а от сняг - в планините и планинските райони. Минималните температури ще са между 0° и 5°. Такава е прогнозата за времето на Националния институт по метеорология и хидрология (НИМХ) към Българска академия на науките (БАН), съобщи за Агенция „Фокус“ дежурният синоптик Боряна Маркова. \r\nУтре през страната ще премине студен атмосферен фронт. С преминаването на фронта от запад на изток ще има превалявания, отначало от дъжд, който, с понижението на температурите, на места ще преминава в сняг. От северозапад облачността бързо ще се разкъсва и до вечерта над западната половина ще намалее до незначителна. Ще духа до умерен вятър от запад-северозапад. Максималните температури ще са между 3° и 8°. Атмосферното налягане ще се повишава и ще е по-високо от средното за декември.\r\nПо Черноморието ще е облачно със слаби валежи от дъжд. Ще духа до умерен северозападен вятър. Максималните температури ще са 8°-10°. Температурата на морската вода е 12°-13°. Вълнението на морето ще бъде е 1-2 бала.\r\nВ планините ще е облачно с валежи от сняг. Ще духа умерен до силен северозападен вятър. Максималната температура на 1200 метра ще е около 3°, на 2000 метра - около минус 2°.\r\nПрез следващите два дни ще има променлива, често значителна облачност, но само на отделни места ще превали слаб сняг. Във вторник ще е ветровито, в сряда вятърът ще отслабне. Минималните температури в по-голямата част от страната ще са между минус 5° и 0°, а максималните - между 3° и 8°. В четвъртък вятърът ще отслабне, облачността ще намалее, над много райони до предимно слънчево. Ще започне затопляне.", "date": "2017.12.03", "title": "НИМХ: Утре през страната ще премине студен атмосферен фронт, а преваляванията от дъжд на места ще преминат в сняг"}
{"url": "http://www.focus-news.net/news/2017/12/03/2463526/afp-spored-germanskata-politsiya-trevogata-na-koledniya-pazar-v-potsdam-e-sluchay-na-iznudvane-a-ne-na-terorizam.html", "text": "Според  германските власти отговорните за съмнителния пакет, предизвикал евакуация на коледния пазар в Потсдам, са рекетьори, а не терористи, предава  AFP.\r\n„Това не е терористичен акт, а обикновено престъпление“, заяви водещият разследването прокурор Хайнрих Юнкер. Устройството, открито в петък вечерта пред аптека, разположена до коледния пазар в центъра на Потсдам, пробуди страховете за повтаряне на трагедията от миналата година, когато в Берлин бе извършено терористично нападение срещу посетителите на коледен пазар. \r\nСпоред властите откритото устройство е част от опит да се отнемат чрез рекет милиони евро от германската компания за доставки DHL. „В писмо, изпратено до фирмата, рекетьорите са искали няколко милиона евро и са заплашвали да изпращат колети-бомби по време на коледните празници, ако желанията им не се изпълнят“, заяви вътрешният министър на германската провинция Бранденбург Карл-Хайнц Шрьотер.  Виктор Турмаков", "date": "2017.12.03", "title": "AFP: Според германската полиция тревогата на коледния пазар в Потсдам е случай на изнудване, а не на тероризъм"}
{"url": "http://www.focus-news.net/news/2017/12/03/2463527/sport-manchestar-siti-pobedi-uest-hem-s-21-v-mach-ot-angliyskoto-parvenstvo.html", "text": "Манчестър Сити победи Уест Хем като домакин с 2:1 в мач от 15-ти кръг на английското първенство. \r\nГостите откриха резултата на „Етихад Стейдиъм“ в 45-та минута с гол на Анджело Огбонна. Манчестър Сити изравни и в последствие поведе след попадения на Николас Отаменди в 57-та минута и Давид Силва в 83-та минута. \r\nСлед този мач Манчестър Сити е на първо място в класирането с 43 точки. Уест Хем е на предпоследно, 19-то място с 10 точки.  Виктор Турмаков", "date": "2017.12.03", "title": "Спорт: Манчестър Сити победи Уест Хем с 2:1 в мач от английското първенство"}
{"url": "http://www.focus-news.net/news/2017/12/03/2463528/dimo-stryalkov-obshtinski-priyut-za-kucheta-burgas-nay-mnogo-bezstopanstveni-kucheta-ima-v-kv-pobeda-i-v-romskite-mahali-v-obshtinata.html", "text": "Най-много безстопанствени кучета има в кв. „Победа“ и в ромските махали в съставните селища на общината. Това каза за Радио „Фокус“ - Бургас управителят на общинския приют в Бургас Димо Стрялков. „Безотговорността там е на високо ниво. Има немарливо отношение към животните. И оттам идва във времето една поточност на възпроизводство на животни“, каза още Стрялков. По думите му в тези места се организират кампании за кастрация и чипиране на безстопанствени животни. „В Комлука имаме на два пъти проведена кампания за намаляване на популацията съвместно със служителите на МВР. Там сме кастрирали 24 кучета. Край ромската махала в к-с „Меден рудник“ сме кастрирали 10 броя“, каза още Стрялков.\r\nЗа намаляване популацията на безстопанствените кучета Община Бургас изпълнява Програмата за безстопанствените животни и кучета и котки, като се акцентира върху кастрацията и търсене на граждани, които да осиновят куче. Стрялков каза още, че кастрираните кучета към момента са 280, а осиновените - 148. До края на годината кастрираните ще станат вероятно над 300, а осиновените между 160 и 170. Освен това Община Бургас изпълнява сезонни кампании за безплатна кастрация и чипиране на домашни любимци в съставните селища на Общината. До момента са проведени такива в село Брястовец, кв. „Банево“, подготвя се в кв. “Ветрен“, следва село Изворище. След залавяне на кучетата те преминават през медицинска преглед, обезпаразитяват се и се кастрират. Следва възстановителен период, след което или се осиновяват, или се връщат по местата на залавяне.\r\nОбщина Бургас изпълнява и кастрационна програма за уличните котки. „Но за да се усети осезаемо намаляване на броя на котките, е необходимо време“, добави Стрялков. През 2015 кастрираните котки са 1 900, през 2016 - 1 980, а през 2017 - около 2 000.\r\nМария РУСЕВА", "date": "2017.12.03", "title": "Димо Стрялков, общински приют за кучета - Бургас: Най-много безстопанствени кучета има в кв. „Победа“ и в ромските махали в общината"}
{"url": "http://www.focus-news.net/news/2017/12/03/2463529/afp-emirat-na-izoliraniya-ot-sasedite-si-katar-shte-uchastva-na-sreshtata-na-visoko-ravnishte-na-stranite-ot-regiona-na-persiyskiya-zaliv.html", "text": "Външният министър на Катар Шейх Мохамед бин Абдулрахман ал Тани съобщи, че емирът на страната Шейх  Тамим бин Хамад ал Тани ще участва на важната среща на високо равнище на Съвета за сътрудничество на Персийския залив, която ще се проведе следващата седмица, предава  AFP.\r\nМинистърът заяви, че емирът е приел поканата да участва, въпреки най-голямата политическа криза в региона за последните години. „Ще участвам на министерската среща, а емирът на тази на високо равнище“, поясни той.Агенция „Фокус“ припомня:     Преди месеци Саудитска Арабия, ОАЕ, Египет и Бахрейн скъсаха отношенията си с Катар, обвинявайки го, че финансира тероризма в региона и че изгражда отношения с регионалния им съперник Иран. Катар отрича обвиненията.  Виктор Турмаков", "date": "2017.12.03", "title": "AFP: Емирът на изолирания от съседите си Катар  ще участва на срещата на високо равнище на страните от региона на Персийския залив"}
{"url": "http://www.focus-news.net/news/2017/12/03/2463530/oblastniyat-upravitel-na-smolyan-nedyalko-slavov-rechnite-niva-spadnaha-i-situatsiyata-se-uspokoyava-no-porazheniyata-varhu-infrastrukturata-sa-seriozni.html", "text": "Успокоява се ситуацията, а речните нива спаднаха драстично. Валежите почти спряха. Превалява от време на време, но вероятно са последни облаци. Това заяви за Агенция „Фокус“ областният управител на Смолянска област Недялко Савов. Във връзка с обявеното днес частично бедствено положение в Община Девин във връзка с падналите голямо количество валежи, в следствие на които са се образували свлачища и има пропаднали пътища в с. Триград, с. Кестен, с. Жребево и кв. \"Настан\", Недялко Славов обясни: „Не, че има някакво застрашаване на хора и имущество, а по-скоро причината е тази, че след отдръпването на водите, пораженията върху инфраструктурата са сериозни. Чисто процедурно кметът е сметнал да обяви бедствено положение, за да може своевременно да придвижи щетите до междуведомствената комисия по възстановяване и подпомагане“. Според областния управител ситуацията вече е спокойна. „Нямаме притеснения, те ще започнат тепърва с оценката на щетите върху инфраструктурата“, подчерта Славов и допълни, че пораженията са сериозни. \r\nВъв връзка със свлачището, което затвори пътя за село Мугла, областният управител поясни: „Пътят е изцяло затворен. По оценка на специалисти трябва да се прокарва нов път през свлечената земна маса или частично заобикаляне. Просто е много сложно и няма да стане за ден или два“.\r\nИван ЛАЗАРОВ", "date": "2017.12.03", "title": "Областният управител на Смолян Недялко Славов: Речните нива спаднаха и ситуацията се успокоява, но пораженията върху инфраструктурата са сериозни"}
{"url": "http://www.focus-news.net/news/2017/12/03/2463531/smolyan-narodniyat-predstavitel-dora-yankova-shte-provede-priemna-za-zhitelite-na-selata-stoykite-i-shiroka-laka-na-4-dekemvri.html", "text": "Народният представител Дора Янкова ще проведе приемна за жителите на селата Стойките и Широка лъка на 4 декември. Това съобщиха от пресцентъра на БСП - Смолян. Срещите на Дора Янкова от \"Коалиция за България\" ще се проведат от 10.00 часа в село Стойките в \"КАФЕТО\" и от 12.00 часа в село Широка лъка в \"Пенсионерския клуб\".", "date": "2017.12.03", "title": "Смолян: Народният представител Дора Янкова ще проведе приемна за жителите на селата Стойките и Широка лъка на 4 декември"}
{"url": "http://www.focus-news.net/news/2017/12/03/2463532/nova-tv-makedoniya-edin-chovek-e-zaginal-pri-navodneniyata-v-albaniya.html", "text": "Един човек е загинал при тежките наводнения в Албания, причинени от проливните дъждове, засегнали страната.  Загиналият е служител на националната енергийна компания, предава македонската медия  “Нова ТВ“.\r\nПовече от 7800 хектара земеделска земя и 3193 къщи се намират под вода в южната част на страната. Редица пътища са прекъснати от свлачища и придошла вода. Има и срутили се мостове. Около 6400 полицейски служители и войници помагат на жертвите.\r\nМеждувременно сръбският президент Александър Вучич предложи помощ на албанския министър-председател  Еди Рама. По данни на местни медии държавният глава на Сърбия  е изразил съжаление за големите щети от наводненията в Албания и е  подчертал, че Сърбия е готова да изпрати техническа помощ за преодоляване на последиците от бедствието. Виктор Турмаков", "date": "2017.12.03", "title": "„Нова ТВ“ (Македония): Един човек е загинал при наводненията в Албания"}
{"url": "http://www.focus-news.net/news/2017/12/03/2463533/mon-predpriema-merki-za-olekotyavane-na-uchenicheskite-ranitsi-obzor.html", "text": "Министерство на образованието и науката вече предприема мерки за олекотяването на ученическите раници. За нас това не е кампания, а целенасочена политика. Това каза зам.-министърът на образованието и науката Таня Михайлова по време на извънреден брифинг. Зам.-министърът отбеляза, че още от началото на учебната година се провеждат срещи с издателствата именно с такава цел. \"Предвиждаме от една страна да се въведе възможност за разделяне на учебниците, когато това е необходимо - когато учебникът е с голям обем работа. От друга страна Национална програма за увеличаване на шкафчетата, в които да се оставят учебниците, помагалата, екипите по физическо, така че да не се носят всеки ден\", заяви Таня Михайлова. Тя обърна внимание, че когато се говори за тежестта на раниците, трябва да се отбележи, че в тях няма само учебници, а и тетрадки, допълнителни помагала и всичко, което един ученик носи в училище. Михайлова добави, че се предвиждат разговори с учителите, защото по думите ѝ има безкрайно добри примери за учители, които работят в час с учениците без учебник, а вкъщи децата използват учебника за самоподготовка и го носят в клас само при необходимост. Според нея друг важен проблем е да не се увеличава броят на помагалата, когато не са задължителни. По думите ѝ много важно е съдействието от страна на родителите, защото ученическата раница в по-малките класове се подготвя именно с тяхна помощ. \r\nМихайлова обясни, че резултат от мерките за олекотяване на ученическите раници може да има още в началото на втория учебен срок. Тя призна, че този въпросът с тежестта на раниците не е от днес или от вчера. „Спомням си от 2010 г. за кампанията „Училище без тежест“. Пак ви казвам – не искам да е кампания, а целенасочена политика на всички хора, ангажирани в МОН\", коментира тя и уточни, че обмислят и вариант за избор на хартия. По думите ѝ основният проблем се получава в 5. клас, защото тогава учениците вече могат сами да ходят на училище и сами носят раниците си и когато и предметите стават повече. Според нея осигуряването на шкафчета, в които учениците да държат учебниците си е въпрос на виждане и възможности на отделните училища. \"Има училища, които вече имат шкафчета\", коментира тя. По думите ѝ тези, които до момента нямат такива, със сигурност ще се включат в Националната програма за увеличаване на шкафчетата. Михайлова заяви още, че ще помолят учителите да не натоварват с допълнителни сборници, които не са нужни. Според нея не е проблем толкова в одобрените учебници, защото от тази година има и одобрени електронни издания. \r\nПо-рано в градовете София, Пловдив, Варна, Бургас и Видин се проведе протест на майки под мотото „На чужд гръб и 10 ученически раници са малко“, насочен срещу тежките ученически чанти, които децата от четвърти до седми клас са принудени да носят всекидневно. Инициативата е продължение на писмото, което петокласничката Теодора Божкова изпрати до Държавната агенция за закрила на детето преди малко повече от месец. В него ученичката подаде сигнал, че раницата й е по-тежка от препоръчаните от Министерство на образованието и науката 10-15% от теглото на детето. Организаторите на събитието предизвикаха възрастните да тичат няколко минути с тежките раници на децата си, за да привлекат вниманието на образователното министерство и останалите отговорни към проблема институции. В проявата в София се включи и омбудсманът Мая Манолова, която сложи на гърба си ученическа раница, тежаща малко над 6 кг - толкова, колкото обичайно носи един шестокласник всеки ден. Манолова пробяга с нея няколко десетки метра в столичния Южния парк. Мая Манолова отправи предизвикателство към образователния министър Красимир Вълчев и останалите отговорни институции да прекарат един ден с шестокласник - от сутринта до вечерта. “Мисля, че след това ще има повече и по-бързи мерки. Просто трябва на някого да му пука и да се ангажира, че ще вземе мерки. Решенията са най-различни - електронни учебници, шкафчета в училище, по-леки учебници и учебни помагала”, добави Манолова.\r\nИнициаторите на протеста предлагат още да се въведе стандарт за тежестта на ученическата раница, обвързан с процент от теглото на детето, интерактивни дъски, вместо задължителното носене на учебник в клас, намаляване на броя учебните помагала, както и размера и тежестта на учебниците. Също така максимум 6 учебни часа и часови блокове по един предмет. Те очакват от МОН да бъдат потърсени, така че наистина проблемът да намери своето най-адекватно решение.\r\nЛюба АЛЕКСИЕВА", "date": "2017.12.03", "title": "МОН предприема мерки за олекотяване на ученическите раници (ОБЗОР)"}
{"url": "http://www.focus-news.net/news/2017/12/03/2463534/tass-srabskite-vlasti-konfiskuvaha-129-kg-narkotitsi-i-15-kg-eksplozivi-v-ramkite-na-seriya-ot-politseyski-operatsii.html", "text": "Сръбското вътрешно министерство съобщи, че неговите служители за последните няколко дни са провели редица операции, в рамките на които са задържани 139 души, замесени с наркотърговия, а също така са конфискували 129 кг. наркотици и 14,5 кг. взривни вещества, предава ТАСС.\r\n„Сътрудниците на полицията за последните седем дни успяха да задържат 139 души, от които 96 за продажбата и съхраняването на наркотици. От тях са иззети 129 кг. наркотични вещества. Също така са задържани 43 души за незаконно притежание на оръжие. На територията на Белград, Суботица, Шапац, Зренянин са открити седем нелегални лаборатории, произвеждащи наркотични вещества, а също, което се случва рядко, са отглеждали и халюциногенни гъби“, съобщи вътрешният министър на Сърбия Небойша Стефанович. \r\nПо данни на министерството, по време на серията специални операции са открити 56 единици пушки и автоматично оръжие, 36 пистолета, ръчни гранати, а също така и няколко гранатомета.  Виктор Турмаков", "date": "2017.12.03", "title": "ТАСС: Сръбските власти конфискуваха 129 кг. наркотици и 15 кг. експлозиви в рамките на серия от полицейски операции"}
{"url": "http://www.focus-news.net/news/2017/12/03/2463535/pazardzhik-v-selo-golyamo-belovo-e-osigurena-neobhodimata-spetsializirana-tehnika-za-snegopochistvane.html", "text": "В село Голямо Белово са готови за зимния сезон. Това съобщи за Радио „Фокус“ - Пазарджик кметът на населеното място Росица Данкова. Община Белово има сключен договор за почистването на населеното място, разполагат с трактори и необходимата специализирана техника за почистване. \r\n„За главната улица се грижат от Пътно управление - град Пазарджик, а за малките улици осигуряват техника от Белово“, уточни Данкова. Тя добави, че единственият проблем, който все още не е решен, е почистването на речното корито в селото от дървета и висока растителност. „Със собствени средства и ресурси не можем да се справим с проблема“, коментира Данкова.\r\nСветлана ЕЛЕНКИНА", "date": "2017.12.03", "title": "Пазарджик: В село Голямо Белово е осигурена необходимата специализирана техника за снегопочистване"}
{"url": "http://www.focus-news.net/news/2017/12/03/2463536/dzhared-kashnar-donald-tramp-vse-oshte-obmislya-dali-da-priznae-yerusalim-za-stolitsa-na-izrael.html", "text": "Съветникът на президента на САЩ и негов зет Джаред Къшнър заяви, че  Доналд Тръмп все още не е взел решение дали официално да признае Йерусалим за столица на Израел – решение, което според някои експерти трябва да бъде взето в близките дни, предава  Reuters.\r\n„Тръмп все още преглежда различните факти и тогава, след като вземе решението, той ще бъде човекът, който ще разказва, а не аз“, заяви Къшнър по време на провеждана ежегодно конференция за политиката на САЩ в Близкия изток. Виктор Турмаков", "date": "2017.12.03", "title": "Джаред Къшнър: Доналд Тръмп все още обмисля дали да признае Йерусалим за столица на Израел"}
{"url": "http://www.focus-news.net/news/2017/12/03/2463537/inzh-ralyo-ralev-kmet-na-rayon-severen-v-plovdiv-prez-2017-g-nasochihme-usiliya-kam-realizirane-na-infrastrukturni-proekti-i-izgrazhdane-na-parkingi.html", "text": "През 2017 г. усилията на администрацията на район „Северен“ в Пловдив са били насочено основно към реализирането на важни инфраструктурни проекти и към изграждането на паркинги. Това каза за Радио „Фокус“ – Пловдив районният кмет инж. Ральо Ралев. По думите му реализирането на инфраструктурните проекти е започнало на ул. „Черешово топче“. Според Ралев там са положени 500 кв. м асфалт, изграден е 250 кв. м тротоар, поставено е изцяло ново улично осветление, обособен е паркинг в единия край на улицата за 10 автомобила. „След това се насочихме към преасфалтиране на други три улици в кв. „Тодор Каблешков“ – „Деница“, „Гороцвет“ и частично ул. „Дилянка“, тъй като тя е огромна улица. Явява се нещо като байпас между Пазарджишко шосе и Голямоконарско шосе и там се изнася товарния трафик. От нея преасфалтирахме два по-сериозни участъка. Тази година обособихме нови 10 паркоместа по ул. „Карловска“, преасфалтирахме ул. „Богдан“, посочи Ралев.\r\nТой каза още, че през 2017 година в район „Северен“ са били изградени два нови паркинга и е започнало изграждането на трети. Готовите паркинги се намират на бул. „България“ 2, 4 и 6, който е 3,5 дка и е за 150 автомобила, и на бул. „България“ срещу №30 с 10 нови паркоместа. „Към настоящия момент изграждаме паркинга на ул. „Полк. Сава Муткуров“, който е 2 дка и ще бъде с около 60 паркоместа. Ако времето ни даде фронт за работа, на ул. „Победа“ при старата данъчна служба също ще дооформим паркинга. Там има паркинг с пътни ивици, просто ще направим една реконструкция. Половината от паркоместата на трите нови паркинга ще бъдат дадени за платено паркиране по новата наредба, според която се заплаща месечно по 20 лв. за паркомясто“, обясни районният кмет.\r\nРальо Ралев отбеляза, че тази година са положени много усилия и за парк „Сърнена гора“ в района. „Изцяло преасфалтирани 1200 кв. м алейни мрежи, нов паркинг от 300 квадрата, който е с 20 нови паркоместа които са нови. Реновирахме пейки и детски съоръжения. Едната от детските площадки смятаме да я премахнем, тъй като е от старите – с метални съоръжения. Направили сме проект, тече обществена поръчка, която има осигурено финансиране. Надявам се до края на годината да подпишем договор и още в ранна пролет да изградим детската площадка, за да може майките с малките деца да играят и да я използват. Тя ще бъде за деца до 7 години“, коментира той.\r\nКметът на район „Северен“ каза още, че през 2017 година са ремонтирани много тротоари, изградени са и две нови детски площадки, изцяло съобразени с всички изисквания за безопасност, също фитнеси на открито и много други неща, сред които кучешка площадка на „Дунав“ и „Борба“.\r\n„Към настоящият момент Общината изгражда приемната към 3-то РПУ на ОДМВР - Пловдив, за което се надявам, че ще бъдат отпуснати минимум 3 щата на полицаи, които да следят за реда в „Шекер махала“, добави Ралев.\r\nТони МИХАЙЛОВ", "date": "2017.12.03", "title": "Инж. Ральо Ралев, кмет на район „Северен“ в Пловдив: През 2017 г. насочихме усилия към реализиране на инфраструктурни проекти и изграждане на паркинги"}
{"url": "http://www.focus-news.net/news/2017/12/03/2463553/plovdiv-grupata-judas-priest-shte-oglavi-vtoriya-den-na-festivala-hills-of-rock-prez-2018-godina.html", "text": "Групата „Judas Priest“ ще оглави втория ден на фестивала „Hills of Rock“ в Пловдив през 2018 година. Това съобщиха за Радио „Фокус“ – Пловдив организаторите на музикалното събитие. Британската хеви метъл група ще представи предстоящия им 18-ти студиен албум, както и всичките си хитове с невиждано мултимедийно шоу.\r\nФестивалът „Hills of Rock“ ще се проведе за втора поредна година като част от програмата на „Пловдив 2019“ на 20 и 21 юли на Гребната база в Пловдив. Организаторите посочват, че съвсем скоро ще предоставят още информация за останалите групи, които предстои да свирят на сцената на „Hills of Rock“ през 2018 година.„Фокус“ припомня, че през миналата седмица бе обявен и самостоятелен концерт на групата „Iron Maiden“, който ще се състои на 22 юли – допълнителен ден към „Hills of Rock“. Концертът ще е „Hills Exclusive“ – нов формат, чрез който фестивалът ще представя специални концерти на световноизвестни артисти извън фестивалните дни.\r\nТони МИХАЙЛОВ", "date": "2017.12.03", "title": "Пловдив: Групата „Judas Priest“ ще оглави втория ден на фестивала „Hills of Rock“ през 2018 година"}
{"url": "http://www.focus-news.net/news/2017/12/03/2463554/deutsche-welle-signalat-za-bomba-v-potsdam-e-imal-za-tsel-da-oshteti-opredelena-kompaniya.html", "text": "Сигналът за поставена на коледния базар в Потсдам бомба, който е подаден по-рано тази седмица, е имал за цел единствено да ощети определена куриерска фирма и не е бил терористичен акт. Това са заявили от германската полиция в неделя, предава Deutsche Wellе.\r\nПо-рано тази седмици органите на реда в Потсдам отцепиха район и евакуираха коледен базар в града, след като бе подаден сигнал за странна пратка, доставена в една от аптеките. Пакетът бе унищожен чрез контролирана експлозия. В кутията са били намерени няколкостотин пирона, жици, батерия и странна прах. Според данни на полицията, устройството е било способно да избухне, но инцидентът е предотвратен благодарение само на късмет.  Цанко Цолов", "date": "2017.12.03", "title": "Deutsche Welle: Сигналът за бомба в Потсдам е имал за цел да ощети определена компания"}
{"url": "http://www.focus-news.net/news/2017/12/03/2463555/sport-leonid-slutski-veche-ne-e-trenyor-na-hal-siti.html", "text": "Леонид Слуцки вече не е треньор на английския клуб Хъл Сити. Двете страни са се разделили по взаимно съгласие след като английският тим, заемащ 20-та позиция в Чемпиъншип, не успя да запише победа от последните си седем мача. Руският треньор има три спечелени титли с ЦСКА Москва преди да поеме английския клуб през юни, когато Хъл отпадаха от Премиър лийг.", "date": "2017.12.03", "title": "Спорт: Леонид Слуцки вече не е треньор на Хъл Сити"}
{"url": "http://www.focus-news.net/news/2017/12/03/2463556/britanskiyat-zdraven-ministar-nyama-da-ima-brekzit-bez-tereza-mey.html", "text": "Британският здравен министър Джереми Хънт заяви, че излизането на Великобритания от Европейския съюз няма да бъде възможно без премиера Тереза Мей, пише британският Telegraph. \r\n„В момента нашият избор не е между този или онзи Брекзит, но ако не подкрепим Тереза Мей няма изобщо да има Брекзит“, заяви Хънт, като добави, че към момента министър-председателят „изпълнява невероятно добре изключително трудна работа“. \r\nЕжедневникът разкрива, че думите на здравния министър са предупреждение към някои членове на управляващата Консервативна партия, които смятат че премиерът прави твърде големи отстъпи за излизането на Великобритания от Европейския съюз. Ако на мястото на консервативното правителство дойде ново лейбъристко, то най-вероятно то ще прекрати Брекзит. \r\nСъщевременно изявлението му е направено малко преди в Мей да пристигне в Брюксел в понеделник, където ще проведе среща с председателя на Европейската комисия Жан-Клонд Юнкер, на която двамата трябва постигнат съгласие относно някои от главните проблеми около Брекзит, сред които са границата между Великобритания и Република Ирландия и сумата, която Лондон трябва да плати за излизането си, позната като т.нар. „сметка по развода“.  Цанко Цолов", "date": "2017.12.03", "title": "Британският здравен министър: Няма да има Брекзит без Тереза Мей"}
{"url": "http://www.focus-news.net/news/2017/12/03/2463557/hurriyet-19-dushi-sa-raneni-sled-katastrofa-na-dva-avtobusa-v-istanbul.html", "text": "19 души са ранени след катастрофа на два автобуса Истанбул, случила се в неделя, пише всекидневникът Hurriyet. Причините за инцидента все още са неизвестни но по случая тече разследване, разкриха от общината чрез профила си в социалната мрежа „Туитър“. \r\nРанените са били откарани в болница, като двама от тях са в критично състояние.  Цанко Цолов", "date": "2017.12.03", "title": "Hurriyet: 19 души са ранени след катастрофа на два автобуса в Истанбул"}
{"url": "http://www.focus-news.net/news/2017/12/03/2463558/afp-venetsuela-smyata-da-sazdade-elektronna-valuta.html", "text": "Венецуела смята да създаде електронна валута за да се противопостави на финасовата блокада от страна на САЩ, това обяви в понеделник (неделя вечер българско време) президентът Николас Мадуро, предава AFP. \r\nНовата парична единица ще носи наименованието Петро и ще бъде обезпечена със запасите от нефт, природен газ, злато и диаманти на Каракас, разкри още държавният глава. \r\nАгенцията припомня, че през август тази година САЩ забраниха на свои граждани и компании да купуват облигации, принадлежащи на Венецуела или нейната държавна нефтена компания.  Цанко Цолов", "date": "2017.12.03", "title": "AFP: Венецуела смята да създаде електронна валута"}
